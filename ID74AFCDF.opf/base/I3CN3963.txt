ཞོམ་མེད་ཀྱི་ནཱད།
བློ་འདྲི་ཡུལ།
མཁན་ཆེན་ཚེ་དབང་དོན་གྲུབ།
མཁན་ཆེན་ཕུན་ཚོགས་རྒྱ་མཚོ།
དཔལ་ཆེན་ཧའོ་དགོན་ཐར་ལམ་དམ་ཅན་མཚན་ཉིད་གླིང༌།

གཞོམ་མེད་ཀྱི་ནཱ་ད།
སྤྱིའི་འདོན་ཐེངས། ལྔ་པ།
བློ་འདྲི་ཡུལ།
མཁན་ཆེན་ཚེ་དབང་དོན་གྲུབ།
མཁན་ཆེན་ཕུན་ཚོགས་རྒྱ་མཚོ།
ལག་བསྟར་རྩོམ་སྒྲིག་པ།
སྒྲུབ་བརྩོན་བསྟན་དར།
གཙང་ཤངས་པདྨ།
རྣམ་རྒྱལ་གྲགས་པ།
དཔལ་ཆེན་ཧའོ་དགོན་ཐར་ལམ་དམ་ཅན་མཚན་ཉིད་གླིང་།

སྔོན་འགྲོ །
འཇིག་རྟེན་འདིར་ནུས་པ་ལ་ཚད་བཀག་མེད་པའི་བྱ་དངོས་འགའ་རེ་ཡོད་སྲིད་ཀྱང་། མང་ཆེ་བ་ནི་རང་
རང་གི་སྟོབས་དང་ནུས་པ་ལ་ཚད་དང་བཀག་རྒྱ་ངེས་ཅན་རེ་ཡོད་པ་ཤ་སྟག་ཡིན་པས། ཉམས་ཆུང་བའི་
ངེད་ཀྱི་ལོ་དེབ་འདི་ལྟ་བུར་མཚོན་ནའང་མཐུན་རྐྱེན་མང་པོ་མ་ཚོགས་པའི་བཀག་རྒྱའི་འོག་ན། ཁྱད་དུ་
འཕགས་ཤིང་བསམ་ཡུལ་ལས་འདས་པའི་ཤུགས་རྐྱེན་དང་ནུས་པ་ཅུང་ཟད་ཙམ་རེའང་འདོན་པའི་སྐལ་
པ་དེ་མེད་ཀྱང་། ཁོ་རང་ལ་ཐུན་མོང་མ་ཡིན་པའི་ཐོག་མའི་ཁ་ཕྱོགས་དང་གནོང་འགྱོད་མེད་པའི་གོམ་པའི་
འདེགས་འཇོག་རང་གི་ནུས་པའི་དཔག་ཚོད་ཙམ་ཞིག་ཡོད་པས་ཀྱང་དགའ་སྤྲོ་དང་སྤོབས་སེམས་སྐྱེ་ཆོག་
ཆོག་ཡིན་ཏེ། མ་མཐར་ཡང་ཁོས་མདུན་བསྐྱོད་ཀྱི་གོམ་ཞེང་སོར་གང་ཡང་སྤོ་མ་མྱོང་བའི་ལྷོད་ཉལ་ཐེངས་
གཅིག་ཀྱང་བྱེད་མ་མྱོང་ལ། སྙན་ལ་རིང་ཡང་རེག་ཏུ་མེད་པའི་ལྷ་སྒྲུང་གི་མཛེས་པ་ལྟ་བུའི་འཆར་ཡན་གྱི་
བརྗོད་བྱ་ཞིག་ཀྱང་དེ་བས་མིན་པས་སོ། །
ཁོ་རང་འཚར་ལོངས་ཀྱི་ལམ་ཁ་དག་ཏུ། མཚམས་རེར་ཉི་འོད་ཀྱི་བཀྲག་མདངས་འཚེར་ཞིང་། ལན་
རེར་དྲག་ཆར་གྱི་རྡུང་རྡེག་ཚ་རུང་ཁོ་ནི་ནམ་ཡང་ང་ཚོ་རྩོམ་རིག་སྦྱོང་བརྡར་གྱི་འདུན་པ་ཆེ་ཞིང་། གསར་
རྩོམ་མེ་ཏོག་གི་མཛེས་པར་དགའ་བའི་རྩོམ་རིག་དངས་ཞེན་པ་སྐོར་ཞིག་གི་སེམས་ཀྱི་ཚོར་བ་གར་ལ་
སྐུལ་སའི་དགའ་སྐྱོ་ཟུང་ལྡན་གྱི་སྟེགས་བུ་ཞིག་ཡིན་སྟབས། ཁོའི་བླ་ཚེ་སྲོག་གསུམ་པོ་ནམ་ཡང་མི་ཚོགས་
འདིའི་ཆེད་དུ་འབུལ་རྒྱུའི་དམ་བཅའ་བྱས་ཤིང་མནའ་ཚིག་བོར་ཟིན་པས། འདི་ནི་འབྱུང་འགྱུར་རྩོམ་རིག་
ལ་དུང་ཞིང་འཚོ་གནས་ལ་དགའ་བའི་མི་ཚོགས་འདིའི་སེམས་ཀྱི་ཞེན་པའི་ཆ་ཤས་ཤིག་དང་། མྱོང་བ་
མངར་མོའི་གྲུབ་ཆ་ཞིག་ཏུ་འགྱུར་བ་ལ་ཡིད་ཆེས་དང་གདེང་ཚོད་ཆེན་པོ་བཅངས་ཆོག་པའི་འཚར་ལོངས་
ཀྱི་གོམས་སྟབས་གསར་པ་ཞིག་ཡིན།
བཅས་རྩོམ་སྒྲིག་པས་ཕུལ།

དཀར་ཆགས།
ལྷུག་རྩམ་གྱི་སྡེ།
དགེ་འདུན་པའི་དཀོར་ལ་འཛེམ་དགོས།་མཁས་དབང་ཚུལ་ཁྲིམས་བློ་གྲོས། 1
ཡིག་ནོར་བཅོས་པ་དེ་བརྩམས་ཆོས་མཚང་འབྱིན་དུ་གོ་ཨེ་ཉན།་
་ཧའོ་དགོན་བཤད་གྲྭ། སྟོད་སྲིན་འབུ། 5
རྙིང་མ་བའི་ཆོས་བརྒྱུད་པ་རྣམས་ལ་ཕུལ་བའི་གཏམ།་ཧའོ་དགོན། མཁན་ཆེན་ཚེ་དབང་དོན་གྲུབ།8
རི་ནང་ཐོན་པའི་ཆུ་འཛད་མཐའ་མེད་པའི་གཏེར་མིན་པས་ཀ་ལར་དོ་སྣང་དགོས།་
་ཧའོ་དགོན་བཤད་གྲྭ། དབང་པོ་རྡོ་རྗེ།11
མི་རིགས་ཀྱི་བླ་སྲོག་གཞིས་རྩེ་མཐོ་འབྲིང་དང་པོ། རྒྱལ་རྩེ་བ་ཕུན་ཚོགས་བཀྲ་ཤིས།14
གྲུབ་ཆེན་དྲན་པའི་སྙིང་སྟོབས་འབར།་
་གཞིས་རྩེ་མཐོ་འབྲིང་དང་པོ། ཐང་རྒྱུད་པ་བསྟན་འཛིན་ཚེ་རྒྱལ།16
བླ་སྲོག་ལ་སྤྱི་ཞེན་བྱེད།་ཧའོ་དགོན་བཤད་གྲྭ། ཡོན་ཏན་མཐའ་ཡས།18
སྤགས།་གངས་གཡག་དཔལ་ལྷུན།20
མངལ་སྒོ་ནས་བཏོན་ཐུབ་ཙམ་བྱུང་བ་དང་སྐྱེ་བའི་བཀའ་དྲིན་ནོར་མི་ཉན།་
་ཧའོ་དགོན་བཤད་གྲྭ། དབང་པོ་རྡོ་རྗེ།22
བདེ་ཐང་ནི་བདེ་སྐྱིད་ཡིན།་ཧའོ་དགོན། ཟླ་གཞོན། 24
ལོ་གཅིག་གི་ཞལ་གྱེས།·་འོད་ཡུག་བསྟན་འཛིན།26

བདེན་དོན་གྱི་རྨ་ཁ།་ཧའོ་དགོན་བཤད་གྲྭ། ཡང་གསང་དོན་རྟོགས།28
གནའ་སྒྲུང་ཞིག་འབྲི་རོགས།་·ཧའོ་དགོན་བཤད་གྲྭ། རྨི་ལམ་སྲས་པོ།29
དད་དམ་གཙང་མར་མོས་པའི་དཔེ་ཀློག་ལ་དོགས་པའི་ཚོམས་ཀྱིས་མདའ་ཕོག་སྲིད།་
་ཤངས་བུ་བསྟན་པ་དར་རྒྱས། 31
བཟང་པོའི་སྤྱོད་ལམ།་ལྷ་ས་སློབ་འབྲིང་། བསྟན་འཛིན་ནོར་བུ།33
རྫོང་རྒྱབ་ཀླུ་ཁང་།་ལྷ་ས་གྲོང་ཁྱེར་སློབ་ཆུང་གསུམ་པ། འཆི་མེད་ལྷ་སྒྲོན།34
སྙན་ངག་གི་སྡེ།
འཕྲིན་ཕྲན་གྱི་གཡོ་འོག་ན་ཚུད་པའི་གྲོགས་པོ་ཚོར་དྲན་བསྐུལ་དུ་ཕུལ།·་
་ཧའོ་དགོན། མཁན་ཆེན་ཕུན་ཚོགས་རྒྱ་མཚོ།37
ཕ་ཡུལ་འཇོ་མདའ་རྫོང་།་འོས་ལངས། 39
ཞེ་ལ་བརྣག་པའི་རྨ་ཁ།·ཧའོ་དགོན།་ཤེས་རབ་འབྱུང་གནས།41
དམར་སེམས་ཀྱི་གཅོང་རོང་།་གཞིས་རྩེ་མཐོ་འབྲིང་དང་པོ། དགུན་ཁའི་རྡོའི་རྩྭ།42
དྲན་སེམས་ཀྱི་སྐྱོ་གླུ།་ཧའོ་དགོན་བཤད་གྲྭ། མྱང་རེག་སད།43
དད་པའི་བ་སྤུ་གཡོ་བའི་སྒྲ།་ཧའོ་བཤད་གྲྭ། མཚོ་སྨད་གཅེར།46
སྔགས་པ་ལས་ཀྱང་འཕྱ་ཁ་ཡག་གཙང་འབྲོང་སྙུག48
ཀ་མད་སུམ་ཅུ་དང་སྦྱར་བའི་རྒྱང་རིང་སྤུན་ཟླར་ཞུ་འཕྲིན་དུང་སེམས་ཡིད་ཀྱི་སྒྲ་དབྱངས།་
་ངམ་རིང་ཐུབ་བསྟན་སྦྱིན་པ་རྒྱ་མཚོ།50
དྲན་སེམས་ཀྱི་ཕོ་ཉ།་ཧའོ་དགོན། ཁྱི་སྨྱོན།52
ཞབས་ཞུ་ཁང་གིགཉུག་སེམས"སྐྱར་སྐྱོར་མ།་ཧའོ་དགོན་བཤད་གྲྭ། བརྩོན་འགྲུས་མཐར་ཕྱིན།54

ལྷིང་ཆགས་ལྡུམ་རྭ།་ཧའོ་དགོན་བཤད་གྲྭ། ཟླ་བའི་དཀར་ཆུང་།56
རྩ་བའི་བླ་མར་ཕུལ་བའི་ཀ་ཕྲེང་།་·འུ་ཡུག་ཁ་བའི་གཡུ་འབྲུག57
ཟུར་བྲིས་དང་པོ་མདོ་སྨད་པ་ཡོན་རྒྱས།59
རྨོངས་གཉིད་ལས་སོད་དང་།་ཧའོ་དགོན། གཙང་ཤངས་པདྨ།61
སྲིང་ཆུང་མ།་ཤངས་གཞོང་གཞོང་དགོན། བསེ་རུ་སྣང་སྐྱིད།63
རྣག་ཁྲག་གི་ཟིན་པའི་མི་ཡུལ་ཞིག་བཙན་ཁ་ལྕེ། མགོ་ལོག64
དྲན་སྐུལ་གྱི་ཆུ་ཐིགས།་གཞིས་རྩེ་མཐོ་འབྲིང་དང་པོ། གཙང་མིག་ཟླ་བ་དངོས་གྲུབ།65
སེམས་ཁོངས་ཀྱི་འབོད་སྒྲ།་གཞིས་རྩེ་མཐོ་འབྲིང་དང་པོ་འབྲོང་དོན་ལགས།68
ཕྱྭ་གཡང་གི་འབོད་སྒྲ།་གཞིས་རྩེ་མཐོ་འབྲིང་དང་པོ། ཨ་སྨྱུག་ཐོགས་འཁྱམས་པོ་ཕུལ་བྱུང་།69
རྣམ་དཔྱོད་ཀྱིས་མཐོང་བའི་ཡིད་འོང་གི་གངས་ལྗོངས།་
་གཞིས་རྩེ་མཐོ་འབྲིང་དང་པོ། ཤངས་པ་ལྷུན་གྲུབ་ཆོས་འཕེལ།71
ཚེ་སྲོག་གི་ངུ་འབོད།་གཞིས་རྩེ་མཐོ་འབྲིང་དང་པོ། རྒྱལ་མཁར་རྩེ་བ་པ་བཀྲ།72
རང་གཤིས་ཀྱི་ཀ་ཕྲེང་ཡིད་ཀྱི་མེ་ཏོག་ཧའོ་དགོན་བཤད་གྲྭ། ཤངས་བུ་དགེ་ཚོགས་ཉི་མ།75
སྙན་ངག་མཁན་པོའི་རྣམ་ཤེས་འཁོར་ས་ཡིན་ཆོས་གཏེར་གླིང་དགོན། ཨོ་རྒྱན་ཆོས་འབྱོར།77
དད་སེམས་གཉུག་མའི་རང་སྒྲ།་·78
དཔྱད་རྩོམ་གྱི་སྡེ།
༼དབུ་མ་ལ་འཇུག་པ་༽ལས་བལྟ་བྱ་ཐུན་མོང་བའི་སྐོར་ལ་དཔྱད་པ་དཔྱོདཤེས་བསྐྱེད་པའི་རིག་
སྟོབས།་ཧའོ་དགོན་བཤད་གྲྭ། སྟོད་སྲིན་འབུ།83
དོན་རང་མཚན་ལ་བརྗོད་བྱ་ཡོད་མེད་དཔྱད་པ་རྨོངས་བློའི་བསམ་ཕྱོགས་ཞེས་བྱ་བ་བཞུགས་སོ།།

་ཧའོ་དགོན་བཤད་གྲྭ། དགེ་ལེགས་འབུམ་དགའ།86
བགྲང་ཕྲེང་གི་སྐོར་ཆེ་ལོང་ཙམ་བརྗོད་པ།་
་བོད་ལྗོངས་སློབ་ཆེན་བོད་དགེ་འོས་ཚན་ཁག ཤངས་པ་འཇིགས་མེད།89
ཡ་ཧུ་ད་པའི་མི་རིགས་ཀྱི་སློབ་གསོ་ལས་འཕྲོས་པའི་བསམ་གཞིགས་ཐན་ཐུན།་
་དིང་རི་སློབ་འབྲིང་གི་དགེ་རྒན། བསྟན་པ།95
འགྱུར་ཕྱག་ལ་བརྟག་པ་སློབ་དཔོན་རྗེས་སུ་དྲན་དེར་དཔྱད་ཚུལ་དབྱངས་ཀྱི་གདུང་འབོད།་
་སྐལ་བཟང་ཆོས་དར།102
བཅར་འདྲིའི་སྡེ།
ཡ་རབས་ཚོགས་པ།་·107
སྒྱུ་རྩལ་གྱི་སྡེ།

ལྷུག་རྩོམ་གྱི་སྡེ།

དགེ་འདུན་པའི་དཀོར་ལ་འཛེམ་དགོས།
མཁན་ཆེན་ཚུལ་ཁྲིམས་བློ་གྲོས་ཀྱི་བཀའ་སློབ། ༼བསམ་འཕེལ་ནོར་བུ་༽ལས་བཏུས།
སྤྱིར་ལས་རྒྱུ་འབྲས་དང་ཁྱད་པར་དུ་དགེ་འདུན་པའི་དཀོར་འདི་ལ་གཟབ་གཟབ་ཡག་པོ་བྱེད་དགོས།
དགེ་འདུན་པ་ཟེར་བ་འདི་ཧ་ཅང་ཡུལ་གཉན་པོ་ཡིན། དགེ་འདུན་པའི་ལོངས་སྤྱོད་འདི་ཚོ་ལ་ཧ་ཅང་འཛེམ་
དགོས། ༧བླ་མ་ཡིད་བཞིན་ནོར་བུས་སྔོན་ཆད་འདི་ལྟར་གསུངས་ཏེ། ༧ཐུབ་དགའ་ཡིད་བཞིན་ནོར་བུ་འདའ་
ཁའི་དུས་ལ། ཁོང་ལ་ཡོན་ཏན་གཞན་ཅི་ཡང་མེད་ཀྱང་དགེ་འདུན་པའི་དཀོར་དང་དགེ་འདུན་པའི་ཕྱོགས་ཀྱི་
རྒྱུ་རྫས་ལོངས་སྤྱོད་བག་མེད་དུ་སྤྱད་བཞག་པ་གཅིག་ཀྱང་མེད།
ཁོང་སྐུ་ཚེ་དེའི་རིང་ལ་དགེ་འདུན་པའི་རྒྱུ་རྫས་ལོངས་སྤྱོད་ལ་ཧ་ཅང་འཛེམ་པ་ཡིན་གསུངས་སོང་དེ་
ལྟར་གསུངས། དེའི་ཕྱག་བཞེས་ཀྱི་དབང་དུ་བྱས་ནས་༧བླ་མ་ཡིད་བཞིན་ནོར་བུས་ཀྱང་དེ་ལྟར་མཛད་པ་རེད།
དེ་ཡིན་ན་ཁ་སང་དེ་རིང་སྔོན་ཆད་དང་མི་འདྲ་བ་འདུག་བར་དཔལ་འབྱོར་དང་གང་གི་ཐད་ནས་ཡིན་ནའང་ཚོང་
ཁང་མང་བ་རེད། ཟ་ཁང་མང་བ་རེད། ཉལ་ཁང་མང་བ་རེད། དེ་ཡིན་དུས་དགེ་འདུན་པའི་དཀོར་འདི་མང་བས་
འདིའི་ཕྱོགས་ལ་ལས་ཀ་ལས་མཁན་ཚོས་ཧ་ཅང་གཟབ་གཟབ་མ་བྱས་ན། དགེ་འདུན་པའི་དཀོར་ཁོང་དུ་སོང་
ན་དཀའ་མོ་རེད།
དེ་མིན་ནའང་དགེ་འདུན་པའི་གཙུག་ལག་ཁང་གི་ཤེལ་སྒོ་གཅོག་པ་དང་། གདན་གྱི་ཐོག་ལ་ཇ་བཤོ་བ་
དང་། དགེ་འདུན་པའི་ཟ་མ་འཕྲོ་རླག་གཏོང་བ་སོགས་གང་ཡིན་ནའང་ཤིན་ཏུ་གཟབ་གཟབ་མ་བྱས་ན་དཀའ།
འདི་དག་འཛིན་གྲྭ་ཡི་མཁན་པོ་རྣམ་པས་ཀྱང་གསུངས་ཡོད་ངེས། ༧བླ་མ་ཡིད་བཞིན་ནོར་བུ་ཞིང་བརྗེས་ནས་
ཧ་ལམ་ལོ་བདུན་འགྲོ་བཞིན་ཡོད། ལོ་ཆུང་བ་ཚོས་ཞལ་ཡང་མཇལ་མ་མྱོང་བའི་རྐྱེན་གྱིས་གང་གསུངས་
ཡོད་མི་ཤེས་པ་རེད། སྒྲ་ཐག་འདྲ་ཉན་ན་དེ་རེད་མ་གཏོགས་གསུང་ཆོས་ཀྱི་ནང་ལ་འདིའི་སྐོར་ཞལ་གསལ་པོ་
མེད།

གྲོན་ཆུང་བྱེད་དགོས།
དགེ་འདུན་པའི་ཟ་རྒྱུ་དང་གྱོན་རྒྱུ་འདི་ཚོ་ལ་གྲོན་ཆུང་བྱེད་དགོས། དེང་སང་འཛམ་བུ་གླིང་གི་ཐོག་ནའང་
གྲོན་ཆུང་ཟེར་བ་འདི་ཧ་ཅང་དོན་དག་ཆེན་པོ་ཞིག་ལ་བརྩི་བཞིན་ཡོད། ཆོས་ཀྱི་ནང་སྔོན་ཆད་ནས་འདུལ་བའི་
ནང་ལ་གསུངས་ཡོད། ཟ་མ་ཟ་མི་ཐུབ་པ་མི་ལེན་པ་དང་། ཟ་མ་མི་གཏོར་བ་དང་། ཟ་མའི་ཐོག་རྐང་པས་ཇི་མི་
རུང་ཚུལ་འདུལ་བའི་ནང་དུ་ཅི་འདྲའི་མང་པོ་ཞིག་གསུངས་ཡོད། འདུལ་བ་དང་མཐུན་པར་བྱེད་རྒྱུ་གལ་ཆེ།
སྔོན་ཆད་ནང་བཞིན་བོད་པ་ཚོས་ད་དུང་ཡང་། ཟ་ཁང་ནང་ལ་འགྲོ་དུས་ཚོད་མ་ཡར་ཟུར་དེའང་ཅུང་ཟད་ལེན།
མར་ཟུར་དེའང་ཅུང་ཟད་ལེན། ག་ཚོད་མང་པོ་ལེན་ཐུབ་ནའང་བླངས་ཏེ། ཐ་མ་ཟ་མ་ཐུབ་ན་བསྐྱུར་ནས་བུད་
སོང་ན། དེའི་མི་དེ་སྒོར་མོ་ཡོད་མཁན་དང་རྒྱུ་ཡོད་པ་ཞིག་ལ་བརྩི་བ་རེད། འོན་ཀྱང་དེང་སང་དེ་འདྲའི་མི་དེ་
བླུན་པོ་དང་སྡུག་པོ་དང་མ་རབས་ཀྱི་གྲས་ལ་འཇོག་ཅིང་ཡོད། དེས་ན་གང་ཞིག་བྱེད་དགོས་ཟེར་ན། ཟ་མ་ཟ་
དུས་ཟ་ཐུབ་ཚོད་ཅིག་མ་གཏོགས་ལེན་མི་ཉན། བླངས་ཚར་དུས་ཟ་ཨེ་ཐུབ་མི་ཐུབ་ལྟ་དགོས། གལ་ཏེ་གཏན་
ནས་ཟ་མ་ཐུབ་ན་ཆུ་ཤོག་ཁུག་མའི་ནང་ལ་བླུགས་ཏེ་འཁྱེར་འགྲོ་དགོས། ང་ཚོས་ཟེར་ན་འདི་སྤྲང་པོ་ཞིག་རེད།
ཆུ་ཤོག་ཁུག་མའི་ནང་ལ་ལྡུམ་བུ་ལེབ་མ་གཅིག་གཉིས་ཤིག་བླུགས་ཏེ་འཁྱེར་སོང་ཟེར་རུང་། དེ་འདྲ་མ་རེད།
དེང་སང་ད་དུང་ཟ་རྒྱུ་དུས་ཡུན་ཅུང་ཟད་རེའི་ནང་ཡོད་དུས་མཚར་སྣང་སྐྱེས་བསྡད་ཡོད་ཀྱང་། རྗེས་མ་འབྲས་
ཁྱོར་བ་གང་ཡིན་ནའང་ཤིན་ཏུ་མཐོང་ཆེན་དང་རྩིས་ཆེན་བྱེད་དགོས་པའི་དུས་ཤིག་ཤར་ཡོང་བ་ཡིན།
ཁ་སང་ཞུས་པ་ལྟར་སངས་རྒྱས་ཀྱི་གསུང་གི་ནང་ལ་མ་འདུས་པ་མེད། ཟས་ལ་གྲོན་ཆུང་དགོས་ཚུལ་
འདིའང་ང་ཚོའི་རིག་གཞུང་དུ་སྔར་ནས་ཡོད་པས་དེ་ཚོ་ཡན་ཆད་ལའང་དོ་སྣང་བྱས་ཏེ་གཟབ་གཟབ་བྱེད་
དགོས། སྤྱི་ཁྱབ་ནས་དེ་ལྟར་རེད་ལ། ལྷག་པར་དུ་དགེ་འདུན་པས་གྲོན་ཆུང་བྱེད་ཤེས་དགོས་མ་གཏོགས། ཆེ་
ས་ཞིག་ནས་གཞུང་བཀའ་པོད་ལྔ་ཟེར་ནས། སངས་རྒྱས་ཀྱི་མཉམ་བཞག་གིས་སེམས་ཅན་མཁྱེན་ནམ་མི་
མཁྱེན་ཞེས་པ་དང་། འཕགས་པའི་མཉམ་བཞག་ན་སྦྱིན་པ་ལ་སོགས་པའི་བསམ་པ་ཡོད་དམ་མེད་སོགས་
བཤད་པ་ཡིན་རུང་། དེ་ཡོད་ནའང་ཡོད། མེད་ནའང་མེད། དེ་དྲག ། རྗེས་མ་ང་ཚོ་ནམ་སངས་རྒྱས་ན་དེའི་
ཉིན་པར་གོ་ཡོང་བ་རེད། ༼བཞད་སྒྲ༽དེར་བརྟེན་འདི་ཚོ་ཐམས་ཅད་ལ་གཟབ་རྒྱུ་འདི་གལ་ཆེན་པོ་ཡིན།

གཞན་དོན་དང་མ་འབྲེལ་བ་ནི་བྱར་མེད་ཡིན།
བྱས་པའི་ཆོས་རྣམས་རྨི་ལམ་ཡུལ་བཞིན་འཇིག །བྱར་མེད་ཉམས་སུ་ལོངས་ཤིག་དིང་རི་བ། །ཞེས་
གསུངས་ཏེ། བྱས་པའི་ཆོས་གང་དང་གང་ཞིག་ཡིན་ནའང་རྨི་ལམ་གྱི་སྣང་བ་ལྟར་འཇིག་འགྲོ་བ་ཡིན་ཏེ། རྨི་
ལམ་གྱི་གནས་སྐབས་སུ་མཁར་ལས་བྱེད་པ་སོགས་འཛུགས་བསྐྲུན་རྒྱ་ཆེན་པོ་གང་འདྲ་ཞིག་བྱས་ཀྱང་།
གཉིད་སད་པ་དང་དུས་ཐོག་གཅིག་ལ་ཞིག་ནས་གཞི་མེད་དུ་འགྱུར་འགྲོ་བ་ལྟར། འཇིག་རྟེན་གྱི་བྱ་བ་གང་འདྲ་
ཞིག་བྱས་པ་ཡིན་ནའང་མཐའ་མཇུག་ཚང་མ་འཇིག་འགྲོ་བ་མ་གཏོགས་ཡུན་རིང་པོ་ལ་བརྟན་པ་མེད། འཇིག་
རྟེན་གྱི་བྱ་བ་འདི་དག་གི་ཕྱིར་དུ་ཐར་པ་དང་ཐམས་ཅད་མཁྱེན་པའི་གོ་འཕང་བསྒྲུབ་རྒྱུའི་བྱ་བ་ཐམས་ཅད་
བསྐྱུར་ན་དོན་མེད་པ་ཡིན་པས་དེའི་ཕྱིར་ན་བྱར་མེད་ཉམས་སུ་ལོངས་ཤིག་དིང་རི་བ་གསུངས་ཏེ། འཇིག་རྟེན་
གྱི་བྱ་བར་མི་གཡེང་པར། ཐོས་བསམ་བསྒོམ་གསུམ་གྱི་བྱ་བར་གཡེངས་དགོས་གསུངས་པ་རེད། འཇིག་
རྟེན་གྱི་བྱ་བ་ཇེ་ཉུང་དུ་བཏང་ནས་ཐོས་བསམ་བསྒོམ་གསུམ་གྱི་བྱ་བ་ཇེ་མང་ལ་གཏོང་དགོས། སྒར་འདི་ཡིན་
ན་སྔར་ནས་འདི་ཡིན། ད་དུང་ཡང་དེ་ཨེ་ཐུབ་མི་ཐུབ་བལྟ་དགོས། གཞན་ཐོས་བསམ་སྒོམ་གསུམ་དང་འབྲེལ་
བ་མེད་པའི་བྱ་བ་དེ་བྱར་མེད་ཡིན་པ་ཧ་གོ་དགོས། བྱ་བ་མང་པོ་ཞིག་གིས་གཡེང་སོང་ན་དོན་མེད་པ་ཡིན་
གསུངས་པ་རེད།
ཐེག་པ་ཆེ་ཆུང་གི་བྱ་བའི་ཁྱད།
བྱ་བ་སྒྲུབ་ལུགས་ལ་བསམ་བློ་བཏང་བ་ཡིན་ན་བསླབ་བཏུས་ཀྱི་ནང་ལ་གསུངས་ཡོད་དེ། རང་དོན་ལ་
ལྟོས་ན་དོན་ཉུང་བ་དང་བྱ་བ་ཉུང་དགོས། གཞན་དོན་ལ་ལྟོས་ན་དོན་མང་བ་དང་བྱ་བ་མང་དགོས་གསུངས་
ཡོད། དེ་ཁྱེད་རྣམས་ཀྱིས་གོ་བར་གྱིས། ཐེག་པ་ཆེ་ཆུང་གཉིས་ལའང་ཁྱད་པར་འདི་ཡོད། ཐེག་པ་ཆུང་ངུའི་
དབང་དུ་བྱས་ན་རྣམ་པ་ཀུན་ཏུ་དོན་ཉུང་དགོས། བྱ་བ་ཉུང་དགོས་ཟེར། དེ་གང་རེད་ཟེར་ན། ཐེག་དམན་པའི་བྱ་
བ་ཐམས་ཅད་རང་གི་དོན་གྱི་བྱ་བ་རེད་མ་གཏོགས་དེའི་ནང་ལ་གཞན་དོན་བསྒྲབ་ཚུལ་མི་བཤད་པ་ཡིན། དེའི་

ཕྱིར་ན་རང་དོན་གྱི་བྱ་བ་ཐར་པ་སྒྲུབ་ཅིང་། གཞན་འཇིག་རྟེན་གྱི་བྱ་བ་ཐམས་ཅད་ཉུང་ན་དགའ་བས་བྱ་བ་ཉུང་
དགོས་ཟེར་བ་ལས་བྱ་བ་མང་དགོས་ཟེར་ས་གཅིག་ཀྱང་མེད། འོ་ན་བྱ་བ་ཉུང་དགོས་པས་ཁྱབ་བམ་ཟེར་ན།
བྱ་བ་དེ་གང་ཞིག་ཡིན་མིན་ལ་ལྟ་དགོས། རང་དོན་ཡིན་ན་ཉུང་དགོས། དཔེར་ན་ཐེག་དམན་ཡིན་ན་དོན་ཉུང་བ་
དང་བྱ་བ་ཉུང་དགོས་པས་ན་རྣམ་པ་ཀུན་ཏུ་འདོད་ཟེར་ཆོག འོན་ཀྱང་ཐེག་པ་ཆེན་པོ་ཡིན་ན་མ་ཁྱབ་རེད། རང་
གི་དོན་དུ་ཁང་པ་ཆེན་པོ་ལས་པ་སོགས་འདྲ་དང་མི་འདྲ་བྱས་བསྡད་ན་དོན་དག་གང་ཡང་མེད་པས་དོན་ཉུང་
དགོས། བྱ་བ་ཉུང་དགོས་ཟེར། གཞན་དོན་ལ་ལྟོས་ཏེ་དོན་མང་དགོས་བྱ་བ་མང་དགོས་གསུངས་ཡོད། འོན་
ཀྱང་བྱང་ཆུབ་སེམས་པའི་སྡེ་སྣོད་ཀྱི་ནང་དུ་ཆོས་བཞི་བྱང་ཆུབ་སེམས་པ་རྣམས་ལ་བར་ཆད་དུ་འགྱུར་བ་
ཡིན་གསུངས་འདུག ཆོས་བཞི་གང་རེད་ཟེར་ན། དོན་མང་བྱ་མང་དང་། སྨྲ་བ་མང་བ་དང་། འདུ་འཛི་མང་བ་
དང་། ཡོ་བྱད་མང་བ་སོགས་ལ་ཟེར། དེ་ཚོ་ཡང་ལས་དང་པོ་བ་ཡིན་མིན་ལ་ལྟ་དགོས། ལས་དང་པོ་བ་ཞིག་
ཡིན་ན་གཞན་གྱི་བྱ་བ་དེ་ཅུང་ཟད་ཉུང་དུ་བཅུག་ནས་ཐོས་བསམ་སྒོམ་གསུམ་གྱི་བྱ་བ་བསྒྲུབ་རྒྱུ་གལ་ཆེ། དེ་
ནས་ཡར་ཅུང་ཟད་ནུས་པ་རྒྱས་ཡོངས་དུས་མཐའ་གཅིག་ཏུ་བྱ་བ་ཉུང་དགོས་ཟེར་བ་མེད་པས་ན་གཞན་དོན་
གྱི་བྱ་བ་ག་ཚོད་མང་ནའང་བཟང་། འདིའི་ནང་ལ་གསུངས་རྒྱུ་དེ་འཇིག་རྟེན་གྱི་བྱ་བ་ཡིན་པས་བྱར་མེད་ཉམས་
སུ་ལོངས་ཤིག་དིང་རི་བ་གསུངས་པ་རེད།
ལུང་རྟོགས་ཀྱི་བསྟན་པ་འཛིན་པ།
རབ་ཡིན་ན་དབེན་པའི་གནས་ལ་སོང་ནས་ལྷ་འབྲི་མི་དགོས། རྟེན་བཞེངས་མི་དགོས། ཉམས་ལེན་ཅུང་
ཟད་བྱས་ནས་འདུག་ཐུབ་ན་བྱར་མེད་ཉམས་སུ་ལེན་མཁན་ངོ་མ་དེ་དེ་ཡིན། ཁྱེད་རྣམ་པ་སུ་ཡིན་ནའང་དེ་
འདྲ་ཨེ་ཐུབ་མི་ཐུབ་ལྟ་རོགས་གྱིས། ཁ་སང་ཞུས་པ་ལྟར་གནས་ཁྱད་པར་ཅན་མིན་ནའང་། འདིའི་གོང་འོག་
དག་ལ་ཉམས་ལེན་བྱས་ནས་བཞུགས་ཡོད་པ་དེ་འདྲ་འདུག་པས་སྙིང་ཐག་པ་ནས་རྗེས་སུ་ཡི་རངས་ཡོད།
སུ་ཡིན་ནའང་དེ་འདྲ་བྱེད་ཐུབ་ན་ཧ་ཅང་བཟང་ཞིང་། དགོས་རྒྱུ་ངོ་མ་དེ་དེ་ཡིན་པ་རེད། ང་ཚོ་མི་འདི་འདྲ་
མང་པོ་ཡིན་པས་དེའི་ནང་ནས་ཁ་ཅིག་གིས་ཐོས་བསམ་སྒོམ་གསུམ་བྱས་ནས། ལུང་གི་བསྟན་པ་ལ་བཤད་
པའི་སྒོ་ནས་ཅུང་ཟད་འཛིན་ཨེ་ཐུབ་ལྟ་རྒྱུ་དང༌། མང་ཆེ་བ་དེས་ཉམས་ལེན་སྒྲུབ་པ་ཡི་སྒོ་ནས་རྟོགས་པའི་
བསྟན་པ་ཅུང་ཟད་འཛིན་ཨེ་ཐུབ་མི་ཐུབ་ལྟ་དགོས།

ཐུན་མོང་དུ་གཞན་དོན་སྒྲུབ་པ།
སྔོན་ཆད་༧བླ་མ་ཡིད་བཞིན་ནོར་བུས་བསྟན་པ་དག་ཐེར་བྱེད་པའི་འབྱམས་ཡིག་ཟེར་བ་ཞིག་ཡོད་པ་དེའི་
ནང་ལ་གསུངས་ཡོད་པ་ལྟར། བསྟན་པའི་འབྲས་བུ་གཞན་དོན་ཡིན་གསུངས་ཡོད་པས་ལུང་གི་བསྟན་པའི་
འབྲས་བུ་ཡིན་ནའང་གཞན་དོན་ཡིན་དགོས། རྟོགས་པའི་བསྟན་པའི་འབྲས་བུ་ཡིན་ནའང་གཞན་དོན་ཡིན་
དགོས། དཔེ་ཆ་བ་དང་སྒྲུབ་པ་ཉམས་ལེན་གང་ཡིན་ཡང་ཐུན་མོང་དུ་གཞན་དོན་སྒྲུབ་རྒྱུ་དེ་རེད། གཞན་དོན་
སྒྲབ་ཟེར་བ་དེའང་བཀའ་གདམས་པའི་དགེ་བའི་བཤེས་གཉེན་རྣམས་ཀྱིས་གསུངས་པ་ལྟར་ན། ས་དང་པོ་མ་
ཐོབ་ཀྱི་བར་དུ་གཞན་དོན་བསྒྲུབ་རྒྱུ་མེད་ཀྱང་། ཁ་སང་དེ་རིང་དུས་ཀྱི་དབང་གིས་རང་རང་སོ་སོ་ལ་ནུས་པ་
ཅུང་ཟད་རེ་ལས་མེད་ནའང་གཞན་དོན་སྒྲུབ་དགོས།
ཡིག་ནོར་བཅོས་པ་དེ་བརྩམས་ཆོས་མཚང་འབྱིན་དུ་གོ་ཨེ་ཉན།
ཧའོ་དགོན་བཤད་གྲྭ། སྟོད་སྲིན་འབུ།
(1)
ཤེས་དཔལ་གྱི་ཚ་རླབས་འཕྱུར་བཞིན་པའི་བརྒྱ་ལོ་ཉེར་གཅིག་པའི་མི་རྣམས་ཀྱི་འཚོ་བའི་དགོས་མཁོ་
དག་ལ་འདང་ངེས་ཀྱི་ཡར་ཐོན་བྱུང་རྗེས་འཛམ་གླིང་གི་ཡུལ་གྲུ་གང་སར་ཤེས་རིག་གི་གཟི་དཔལ་རྒྱས་ཏེ་
ཀུན་ཀྱང་ཤེས་ཡོན་གྱི་ལམ་ལ་ཁ་ལོ་ཕྱོགས་བཞིན་དཔེ་ཀློག་གི་འཚོ་བར་དགའ་མོས་བྱས་ཏེ་ཡོང་གིན་ཡོད་
ལ་དེ་དག་དང་སྒོ་བསྟུན་ནས་བོད་ཀྱི་ཡུལ་གྲུ་མང་པོར་ཡང་ན་གཞོན་རྣམས་ཤེས་ཡོན་གྱི་བྱ་བར་རིམ་བཞིན་
འཇུག་གིན་ཡོད་ཅིང་རྩོམ་རིག་གི་ལས་ལ་གཞོལ་འགོ་བརྩམས་ནས་ད་བར་རྩོམ་རིག་གི་ལམ་ཁ་ནས་གྲུབ་
འབྲས་ཀྱང་མི་དམན་པ་འཐོབ་ཡོད། །
(2)
འོན་ཀྱང་རྩོམ་རིག་གི་བྱ་བར་གཞོལ་མཁན་དག་གི་ཁྲོད་མང་པོ་ཞིག་ལ་བརྡ་སྤྲོད་ཀྱི་མ་གདན་མེད་ཅིང་

དག་ཡིག་གི་གསོ་སྦྱོང་ལ་ཞུགས་མ་མྱོང་བས་བརྩམས་ཆོས་ཕལ་མོ་ཆེའི་ལུས་ལ་ཡིག་ནོར་གྱི་རྨ་ཁས་
ཁེངས་ཡོད་ཅིང་དེས་བརྩམས་ཆོས་རིན་ཐང་གི་གདན་ཐོབ་ངེས་ཅན་ཞིག་ཤོར་འགྲོ་བཞིན་ཡོད་པ་ནི་དོན་
དངོས་ཀྱི་རང་ཞལ་ཉིད་དུ་གྲུབ་ཡོད། །
(3)
འཕྲིན་སྟེགས་དང་སྒེར་གྱི་དྲྭ་རྒྱབ་ཏུ་སྤེལ་བཞིན་པའི་རྩོམ་ཡིག་མང་པོ་ཞིག་ལའང་གོང་སྨྲས་ཀྱི་སྐྱོན་ཆ་
དག་རང་ཤུགས་ཀྱིས་ཚང་ཡོད་ལ་དེ་དག་ལ་ནོར་བཅོས་བྱས་པ་དང་བྱེད་པར་བསྐུལ་མཁན་ཡང་དུ་མ་ཞིག་
ཐོན་གྱི་ཡོད་མོད་འོན་ཀྱང་བརྩམས་ཆོས་དོ་བདག་པ་དང་འཕྲིན་སྟེགས་དོ་དམ་པ་ལ་ཤས་ཀྱིས་དེ་ནི་རང་གི་
བརྩམས་ཆོས་ལ་དོ་ཁུར་བྱས་པ་དང་འཕྲིན་སྟེགས་ལ་རོགས་དན་བྱས་པ་ཡིན་པར་བསམ་རྒྱུ་ལྟ་ཅི་ཐ་ན་དེ་ནི་
བརྩམས་ཆོས་མཚང་འབྱིན་དང་འཕྲིན་སྟེགས་སྐྱོན་འབྲུ་ཉིད་དུ་གོ་ནས་མ་འདོད་པའི་རྣམ་འགྱུར་སྟོན་ཅིང་ལེ་
འཁོན་སྣ་ཚོགས་ཤིག་འཚོལ་གྱིན་ཡོད། །
(4)
དེ་ནི་"ཇ་ལན་ཆུ་འཇལ་"དང་"བཟང་བྱས་ངན་གོའི"དཔེ་སྦྱར་ས་ཞིག་ཏུ་གྱུར་བ་ཅི་ལ་མིན།ཡིག་ནོར་
དང་སྡེབ་སྦྱོར་ཉམས་པ་སོགས་འཐེར་འདོན་དང་བཅོས་དགོས་པར་བསྐུལ་བ་དེས་རང་གི་བརྩམས་ཆོས་ཀྱི་
ཞན་ཆ་དང་མ་འདང་ས་རྣམས་རྙེད་དེ་བརྩམས་ཆོས་ལ་སྔར་བས་ཀྱང་རིན་ཐང་ཆེ་བའི་གོ་ས་ཞིག་འཐོབ་འགྲོ་
ལ་འཕྲིན་སྟེགས་ལ་སྔར་བས་ཀྱང་འདེང་འཇོག་བཟང་པོ་རེ་རྙེད་འགྲོ་བས་དགེ་སྐྱོན་གོ་ལྡོག་སྟེ་བསམ་རྒྱུ་དེ་མ་
བརྟག་བླུན་གཤིས་རང་ཡིན་པས་རང་གཞན་ཀུན་གྱིས་གོ་དགོས་པ་ཞིག་གོ།
(5)
སྤྱིར་ན་ཡིག་ནོར་བཅོས་མཁན་དག་གི་ཁྲོད་ན་འགའ་ཞིག་གིས་གཞན་མཚང་འབྲུ་ཕྱིར་མང་པོའི་ས་རུ་
མཚང་འབྱིན་གྱི་ལས་ཀ་བྱེད་མཁན་ཡང་མེད་པ་མིན་མོད་གལ་ཏེ་དེ་ལྟར་ཡིན་པའི་དབང་དུ་བཏང་ནའང་རང་
ཕྱོགས་ནས་དེའི་དགེ་མཚན་བཙལ་ཐུབ་པ་བྱ་རྒྱུ་ནི་ཅིས་ཀྱང་གལ་ཆེ་བར་སེམས།དགེ་མཚན་མང་པོ་ཡོད་པ་
ཡིན་ཏེ་ད་གིན་གོང་བཤད་བཞིན་བརྩམས་ཆོས་ཀྱི་ཞན་ཆ་དག་ཤེས་འགྲོ་ལ་འཕྲིན་སྟེགས་ཀྱི་མ་འདང་སའང་
གོ་འགྲོ། །
(6)
དེ་ཙམ་དུ་མ་ཟད་རྗེས་ཕྱོགས་ཀྱི་ལས་ཀ་དག་ལ་སྔར་བས་དོ་སྣང་དང་གཟབ་ནན་བྱེད་དགོས་པའི་སློབ་
གསོའང་ཐེབས་འགྲོ་བས་གང་ལྟར་རང་མཚང་གཞན་གྱིས་འབྲུས་པ་དེས་རང་ཉིད་ལ་དགེ་མཚན་འབའ་ཞིག་

འཐོབ་འགྲོ་བའི་བསམ་པ་ཞིག་སྐྱེས་ཚེ་མི་རིང་བར་སྐྱོན་ཆ་དག་རྒྱང་དུ་བཀྱེད་ཅིང་རང་ཉིད་ཀྱང་དཀྱེལ་ཡངས་
ཅན་གྱི་མི་བུ་ཞིག་ཏུ་གྱུར་བར་ཁ་ཐག་རིང་ངམ། །
(7)
དེས་ན་རང་གི་མ་འདང་ས་དང་ཞན་ཆའི་ཕྱོགས་ལ་དོ་ཁུར་བྱས་ཏེ་དེ་དག་རང་ངོ་ཟིན་ཕྱིར་སྨྲས་པའི་
གཏམ་དག་ལ་"ཤ་ཚའི་ཁ་ནས་གཏམ་སྙན་མེད་"ཟེར་བའི་དཔེ་རུ་གོ་ནས་དེ་ལྟར་སྐྱོན་བརྗོད་བྱེད་མཁན་དག་
ལ་བཀའ་དྲིན་ཞུ་འོས་ཤིང་རྗེས་ཕྱོགས་ཀྱི་ལས་ཀར་འདང་རེ་རྒྱབ་ཐུབ་ན་ད་གཟོད་ཤེས་རིག་གི་ལམ་ཁ་ན་
ཡར་རྒྱས་ཀྱི་གོམ་པ་སྤོ་བཞིན་པའི་རང་ཉིད་ཀྱི་སྣང་བརྙན་ལེགས་པོ་རེ་མཐོང་ཐུབ་བོ།།
རང་སྐྱོན་ལ་བརྟག་པའི་དཔྱོད་ཤེས་ཀྱི་བློ་མིག་ལྡོང་ཞིང་གཞན་སྐྱོན་ལ་འཇུག་པའི་བློ་ཁབ་རྣོ་བའི་གྱི་ན་བ་སྲིན་
འབུ་དེས་རང་ཁྱིམ་གྱི་ཉི་འཁྱམ་དུ་སྦྱར་བའོ།།
2016/1/18/

རྙིང་མ་བའི་ཆོས་བརྒྱུད་པ་རྣམས་ལ་ཕུལ་བའི་གཏམ།
ཧའོ་དགོན། མཁན་ཆེན་ཚེ་དབང་དོན་གྲུབ།
རྩོམ་སྒྲིག་པས་མཁན་ཆེན་གྱི་འཕྲིན་ཕྲན་ཡིག་ཁུག་ལས་བཏུས།
༡
ཉིན་ཤས་སྔོན་དུ་གཞིས་རྩེ་གྲོང་ཁྱེར་ཁོངས་གཏོགས་ཀྱི་ས་བབ་མཐོ་ཤོས་ཀྱི་དགོན་པ། མཁའ་འགྲོ་ཡེ་
ཤེས་མཚོ་རྒྱལ་འཇའ་ལུས་སུ་ཕེབས་ས་དངོས། གཙང་གི་སྔགས་པའི་དགོན་པ་ཆེ་ཤོས་གནས་མཆོག་ཟབ་
བུ་དགོན་དུ་མཇལ་ཁར་བཅར། སྲིན་འདུལ་རིན་པོ་ཆེའམ་པདྨ་ལྷུན་གྲུབ་རྒྱ་མཚོ་རིན་པོ་ཆེ་ཡང་མཇལ་བས་
དགའ་ཚོར་ཚད་མེད་བྱུང་། ཁོང་གིས་བསྟན་པའི་བྱ་བ་ཆེན་པོ་མཛད་ཡོད་འདུག་ལ། དཀའ་ཁག་ཀྱང་མང་
པོ་འཕྲད་ཡོད་པ་བཤད་ཅི་ལ་དགོས། ལྷག་ཏུ་༢༠༠༨ཙམ་ནས་དཀའ་ངལ་ཇེ་ཆེར་སོང་ཡོད་ངེས་རེད། དེ་ནི་
ལྗོངས་སྤྱིའི་གནས་བབ་རང་རེད།
ཁོང་ལ་གུས་ནས་ཕྱག་རོགས་ཞུ་དགོས་ངེས་རེད་མོད། འོན་ཀྱང་གུས་རང་ཤེས་རྨོངས་དང་ལྟག་སྒོ་མེད་
ཅིང་དཀའ་ངལ་གཅིག་མཚུངས་ཡིན་པས་ཐབས་ཤེས་ཐུབ་མ་སོང་། དགོངས་འགལ་མེད་པ་ཞུ། ང་ཡང་ཡང་
འཁོར་མྱོང་བ་དེ་ཚུར་གསུངས་བྱུང་བས་ཐུགས་ཁག་རྩ་བ་ནས་མིན་འདུག་བསམ་བྱུང་། ཁོང་གིས་གསུངས་
དོན་ལ་རྙིང་མ་བ་རྣམས་ནི་ཕན་ཚུན་རོགས་རམ་བྱེད་རེས་མེད་པ་ཐབས་སྡུག་ཅིག་རེད་ཅེས་གསུངས་པ་དེ་
ཆེས་བདེན་སྙམ། རྒྱུ་མཚན་ནི།
༡ དཔེ་ཁྲིད་དགེ་རྒན་ཕན་ཚུན་གཏོང་རེས་ཡོད་པ་ཡག་ཤོས་དེ་རྒྱ་གར་དཔལ་ཡུལ་ཚང་དང་། བོད་
དཔལ་ཡུལ་ཚང་དང་། བླ་རུང་སྒར་ཙམ་རང་ལས་མེད་ཅིང་། དེ་ཡང་མཁན་པོ་རང་གིས་རང་མོས་ཙམ་ལས་
ཕེབས་མཁན་དཔེ་དཀའ་ལས་ཁག་པོ་ཡོད་པ་དེ་རེད།
༢ དཔལ་འབྱོར་གྱི་ཐད་ནས་བཤད་ན་རྙིང་མ་བ་འབྱོར་པ་ཆེ་བ་ཧ་ཅང་མང་ཡང་། རང་རང་ས་ན་ཆེ་ཆེ་
རྫིག་རྫིག་ཙམ་ལས་བསྟན་པ་དངོས་དང་། སྐྱོ་ས་དང་དགོས་ས་ལ་མི་ཕན་པ་དངོས་གནས་ཐབས་ཆགས་རེད་
འདུག འབྱོར་བདག་ཅན་ནས་རྒྱུ་བཏང་སྟེ་བསྟན་པ་དངོས་ལ་འདི་བྱས་པ་རེད་ཅེས་པ་གོ་ཡས་མིན་འདུག

༣ དེ་བཞིན་སྲིད་ཀྱི་ཐོག་ནས་བཤད་ན་ཡང་རྙིང་མ་བ་ལ་ལྟག་སྒོ་ཆེན་པོ་མཐོང་རྒྱུ་མིན་འདུག་ལ། ཡོད་
ན་ཡང་མངོན་གསལ་མེད་པ་གབ་སྦས་ཆེན་པོ་གནང་གི་ཡོད་པ་འདྲ་སྟེ། འདི་འདྲ་ལ་ཕན་ཐོགས་པ་རེད་ཅེས་
བསྟན་ཡས་མེད་པ་མཐོང་གསལ་རེད།
༤ དེ་བཞིན་ཕྱོགས་གཅིག་ལ་དཀའ་ངལ་དང་རྐྱེན་ངན་འཕྲད་པ་ན་དེའི་ཕྱོགས་ལ་གདུང་སེམས་མཉམ་
སྐྱེས་ཀྱི་འཕྱར་བ་གྲུ་འདེགས་དགོས་མོད། འོན་ཏེ་དེ་འདྲར་སྐུལ་སློང་བྱས་ཀྱང་དངོས་གནས་གནང་མཁན་
མིན་འདུག གངས་ཅན་གྱི་གྲུབ་མཐའ་གཞན་པ་ཚོར་ཆིག་སྒྲིལ་གྱི་ནུས་ཤུགས་ཡོད་ཀྱང་རྙིང་མ་བ་ལ་བརྩེ་
བ་མེད་པ་མ་ཟད། ནང་དམེ་རྒྱག་རྒྱུ་དེ་གྲུབ་མཐའ་གཞན་ལས་མང་བ་འདུག འོན་ཀྱང་དབུས་གཙང་ཁུལ་ལ་
ནང་དམེ་མེད་ཅིང་ཕན་ཚུན་མཐུན་ལམ་ཆེ་མོད། དཔལ་འབྱོར་གྱི་ཤུགས་དང་ཆབ་སྲིད་ཀྱི་ཤུགས། མིའི་ནུས་
ཤུགས་སོགས་མེད་པའི་ངན་རུལ་རྐྱང་རྐྱང་ཡིན། རིན་པོ་ཆེ་ཁོང་ནས་གཏམ་བཤད་རེ་བྱེད་དགོས་གསུངས་
པར། རྙིང་མའི་གྲྭ་སྔགས་བཙུན་གསུམ་ནས་མ་མཐར་ཡང་ལོ་བཅོ་ལྔ་རེ་རྐང་བཙུག་ནས་སྤོང་ཀློག་བྱེད་དགོས་
ཞེས་པའི་གཏམ་བཤད་ཐུང་ངུ་ཞིག་ཕུལ་བ་ཡིན། རིན་པོ་ཆེ་ཁོང་རང་ནས་ཀྱང་ཆ་ཚང་གསན་པ་གནང་སོང་
བས་ང་རང་འཚེར་པོ་བྱུང་། གང་ལྟར་ཁོང་ནི་ཐུགས་བགས་ཧ་ཅང་ཡངས་པ་ཞིག་རེད། གུས་བཏུད་གྲངས་
མེད་ཞུ། །
༢
ཁ་སྔོན་དྲྭ་ངོས་སུ་རྙིང་མ་བར་ཆིག་སྒྲིལ་མེད་པ་མ་ཟད། ནང་དམེ་མང་ཤོས་རེད་ཅེས་སྐྱོན་བརྗོད་ཚ་བེར་
རེ་བ་ཞིག་བཏང་བ་ཡིན། དེར་བརྟེན་ནམ་རྒྱུན་གྱི་དྲྭ་གྲོགས་མཁན་ཆེན་ཁག་དང་། སྤྲུལ་ཆེན་གཅིག་གཉིས་
ཚོའི་ཐུགས་ལ་ཕོག་ནས་ངའི་དྲྭ་སྟེང་དུ་དགའ་རྟགས་རྒྱབ་མེད་པ་མ་ཟད། བརྡ་སྣ་ཚོགས་སྟོན་བཞིན་འདུག
དེ་བས་ཀྱང་དེ་རིང་བཤད་འདོད་ཧ་ཅང་ལངས་ནས་བརྗོད་དགོས་འདུག གངས་ཅན་གྱི་གྲུབ་མཐའ་ཁག་གི་
ནང་ནས་རྙིང་མ་བ་ནི་དཔལ་འབྱོར་ཅུང་ཟད་ཡོད་པའམ། མེད་ཀྱང་དགོན་རང་དང་ཆོས་པ་ཚོས་དཔལ་འབྱོར་
བསག་བསག་སློང་སློང་བྱས་ཏེ། གད་སྙིགས་ཧ་ཅང་མང་པོ་བཟོ་བསྐྲུན་བྱེད་མཁན་གྱི་གཏེ་པོ་ཞིག་རེད་ཅེས་
ནག་ཉེས་ཐེར་འདོན་བྱེད་འདོད།
དཔེར་ན་རྙིང་མའི་དགོན་པ་དང་ཆོས་སྡེ་ཁག་གི་ནང་དུ་མ་ཎི་དུང་འཁོར་དང་། སཱ་ཏཱའི་དུང་འཁོར་མང་པོ་
དང་། མ་ཎི་ལག་བསྐོར་མང་པོ་བཟོ་བསྐྲུན་བྱེད་པ་དང་། དགོན་པའམ་ཆོས་སྡེའི་ཉེ་འཁོར་དུ་རླུང་དར་རམ་དར་
ལྕོག་གི་རིགས་མང་པོས་རི་མགོ་ལ་ཡོག་ཡོག་གཏོང་བ་དང༌། མཚོ་དང་མཚེའུ་ཁག་ལ་ཀླུ་བུམ་མམ་ཀླུ་རྫས་

མང་པོ་བླུགས་པ་དང་། བལྟ་ཀློག་ལ་ངེས་པར་མཁོ་བའི་དཔེ་ཆའི་རིགས་ཤིན་ཏུ་དཀོན་པ་ཡིན་ཀྱང་། ཆེར་ཉེར་
མཁོ་མེད་པའི་རིགས་གཅིག་བསྐྱར་དཔར་ཡང་དཔར་མང་པོ་བྱས་ནས་མི་རེའི་མགོ་སྔས་སྟེང་དུ་བརྩེགས་ཏེ་
དད་དད་གུས་གུས་ཀྱིས་རྡུལ་ཚུབ་བེར་འཇོག་པ་མང་བ་དང་། ད་དུང་རྡོ་བརྐོས་རིགས་དང་ས་ཚྭའི་རིགས་
ཀྱི་ཕུང་པོ་རི་ལྟར་སྤུངས་ནས་མཐོ་བ་དང་། ཚེ་ཐར་དང་སྲོག་བསླུ་མང་པོ་བཏང་སྟེ་དམར་ཁྱེ་བའམ་སྲོག་ཚོང་
པ་ཚོའི་དཔལ་འབྱོར་ཡར་ངོའི་ཟླ་ལྟར་སྤེལ་ཞིང་། བསམ་མེད་ཀྱི་ཉ་དང་ར་ལུག་དང་། འབྲི་གཡག་དང་། རྟ་
བོང་དང་། བྱ་བྱེའུ་སོགས་སངས་རྒྱས་ཀྱིས་ཀྱང་འདུལ་བར་མི་ནུས་པ་རྣམས་ལ་བཏགས་གྲོལ་གྱི་དབང་རེ་
བསྐུར་ཞིང་། སངས་རྒྱས་ལས་ཀྱང་སྙིང་རྗེ་ཆེ་མདོག་ཁ་བས་གདུལ་བྱའི་གཙོ་བོ་འཛིན་ཅིང་། དལ་བརྒྱད་
འབྱོར་བཅུ་ཚང་བའི་ཆོས་ཀྱི་ཞིང་ས་གཙོ་བོ་རྣམས་ཐོས་བསམ་སྒོམ་པར་ཁྲིད་ཅིང་སྐྱོང་བའི་ཆེད་དུ་སྐར་མ་
གང་ཡང་གཏོང་མི་འདོད་པ་གྱི་ནར་བོར་ཏེ། ཆོས་པའི་བྱ་བའི་གཙོ་བོ་དེ་གང་ཡིན་མིན་ཙམ་ཡང་བསམ་ཤེས་
མེད་པ། མི་སྐྱ་ཞིག་གི་དགེ་སྒྲུབ་བྱེད་སྟངས་དང་གཅིག་མཚུངས་སུ་འགྲོ་བཞིན་པ་འདི་དག་ནི་ཡོངས་རྫོགས་
རྙིང་མ་བའི་ཆོས་པ་ཐོམ་མེར་མེར་བ་དེ་ཚོ་རེད་འདུག་ཅིང་དེའི་ཁྲོད་བཀའ་བརྒྱུད་པ་རེ་ཟུང་ཡང་ཡོད་སྲིད། དེ་
ཡང་རྙིང་མ་བའི་སློབ་གསོ་སེམས་ལ་ཟུག་པ་ཏག་ཏག་རེད་འདུག
དེ་མིན་ས་སྐྱ་བ་དང་། དགེ་ལུགས་པ་དང་། བོན་པོ་དང་། བཀའ་བརྒྱུད་པ་དང་། ཇོ་ནང་བ་བཅས་ཀྱི་གྲུབ་
མཐའ་ཁག་ལ་ཆོས་པས་འགྲོ་སོང་བཏང་བྱས་པ་འདི་འདྲ་མཐོང་ཡས་མེད་པ་ཞིག་རེད། གོང་གི་དགེ་སྒྲུབ་བྱེད་
སྟངས་དེ་རྣམས་དགེ་རྩ་མ་རེད་ཅེས་ངས་རྩ་བ་ནས་བརྗོད་ཀྱི་མེད་མོད། འོན་ཀྱང་ཆོས་པ་ཞིག་གི་བྱ་བ་གཙོ་
བོ་དེ་མ་རེད་ཅེས་ནན་གྱིས་བརྗོད་ཀྱི་ཡོད། སངས་རྒྱས་ཀྱིས་མི་སྐྱ་རྣམས་ཀྱི་དགེ་སྒྲུབ་ཀྱི་ཆེད་དུ་གོང་གི་དེ་
དག་ལ་ཕན་ཡོན་ཆེན་པོ་གསུངས་ཡོད་པ་རེད། དངོས་གནས་བྱས་ན་དེ་དག་ནི་མི་སྐྱ་རྣམས་ཀྱི་ངལ་རྩོལ་དང་།
དཔལ་འབྱོར་གྱིས་དགེ་སྒྲུབ་བྱེད་སྟངས་ཤིག་རེད། རྒྱུ་མཚན་དེ་ཙམ་ལས་མི་སྐྱས་ཆེན་པོ་མི་འཇོན་པས་རེད་
འདུག
ཆོས་པའི་དཔལ་འབྱོར་གྱི་ནུས་ཤུགས་དང་། མིའི་ནུས་ཤུགས་དང་། སྲིད་ཀྱི་ནུས་ཤུགས་ཡོད་ཚད་
ཀྱིས་རང་ཐོས་བསམ་སྒོམ་གསུམ་དུ་འགྲོ་བ་དང་། གཞན་དལ་འབྱོར་གྱི་མི་ཡི་ལུས་ཅན་འདི་གསོ་སྐྱོང་གང་
མང་བྱས་ཏེ། སངས་རྒྱས་བསྟན་པའི་གཞི་མ་དེ་འཛིན་སྐྱོང་སྤེལ་དགོས་པ་དེ་རེད། རྒྱུ་མཚན་གང་ཡིན་ནམ་
ཟེར་ན། ཐོས་བསམ་སྒོམ་པའི་དགེ་བ་ཆ་ཤས་ཆུང་ངུ་ཙམ་ལ་ཡང་གོང་གི་དགེ་སྒྲུབ་དེ་དག་ཀུན་གྱིས་ཀྱང་
འགྲན་བསྡུར་གཏོང་ཐབས་རྩ་བ་ནས་མེད་པ་ཞིག་ཡིན་པས་རེད། དཔེར་ན་མདོ་ལས། འདུས་བྱས་མི་རྟག་
པ་སྐད་ཅིག་མ་གཅིག་བསྒོམ་ན་ངའི་འཁོར་བུམ་བཟང་པོ་ཤཱ་རིའི་བུ་དང་མུའུ་གལ་གྱི་བུ་ལྟ་བུ་ཤ་སྟག་གིས་

སྟོང་གསུམ་བསྐང་བར་བསྐལ་པར་མཆོད་པའི་དགེ་བས་དཔེར་མི་ཕོད། གྲངས་དང་གཞལ་ཡང་མི་ཕོད་ཅེས་
གསུངས།
ཁམས་གསུམ་སེམས་ཅན་བསད་ལས་སྡིག་ལྕི་བ་ཞེས་པའི་ལྡོག་ཟླ་བྱས་ན། ཁམས་གསུམ་ཚེ་སྲོག་
བསྐྱབས་ལས་དགེ་ཆེ་བ། །བྱང་ཆུབ་སེམས་བསྐྱེད་སྐད་ཅིག་བླ་ན་མེད། །དོན་ཆེན་དགེ་ཆེན་མ་བྱས་མཐོལ་
ལོ་བཤགས། །ཞེས་ཟེར་དགོས་པ་ཡིན་པའི་ཕྱིར་རོ། །དེ་བཞིན་རྒྱས་པར་སྤྲོས་ན་སྤྲོས་པས་ཆོག་འདུག་ཀྱང་
རྙིང་མ་བ་དིག་དིག་པོ་ཚོར་བཤད་པས་ཅི་བྱ། ཐོས་པ་ལ་རྣ་བ་མེད། གོ་བ་ལ་བསམ་པ་མེད་པས་སོ། གཞན་
རྣམས་ཀྱིས་ནི་ཐོས་པས་མ་ཚད་གོ་བས་ལག་ཏུ་བསྟར་བས་མངོན་དུ་གྱུར་བ་འདི་རེད། ཡིན་མིན་ནི་བརྟག་
པས་ཤེས་སོ།། །།
རི་ནང་ཐོན་པའི་ཆུ་འཛད་མཐའ་མེད་པའི་གཏེར་མིན་ཕས་ཀ་ལར་དོ་སྣང་དགོས།
ཧའོ་དགོན་བཤད་གྲྭ། དབང་པོ་རྡོ་རྗེ།
གཙང་པོའི་འཕེལ་གྲིབ་ལ་གཞིག་ན་རི་ནང་ནས་ཐོན་པའི་ཆུ་གཏེར་མ་རེད། དེ་ཡང་སྔར་གྱི་ལོ་ངོ་བརྒྱ་སྟོང་
གི་གོང་རོལ་དུ་ང་ཚོ་ཆགས་པའི་གནས་འདི་དག་གི་ཡས་ཤིག་ན་ཡོད་པའི་ལྷོ་རིའི་གཤམ་གྱི་གད་པ་ཆེན་
པོ་གཅིག་ལ་གཅིག་མཐུད་དུ་ཡོད་པ་དེ་དག་ཀྱང་། སྔར་གྱི་གཙང་པོའི་བབས་རིམ་ཡིན་པར་རྒས་ཁོག་རྣམ་
པའི་ངག་རྒྱུན་དུ་ཡོད་པ་ལྟར་ཡིན་ལ། དེ་རྗེས་ཀྱི་བབས་རིམ་དུ་མ་ཡོད་པ་ཡང་དེང་སང་གི་དུས་ན་དངོས་སུ་
གསལ་པོར་ང་ཚོས་མཐོང་ཐུབ་པ་ཡང་ཡོད། མ་ཟད་ད་ལྟ་ལོ་བརྒྱད་བཅུ་དགུ་བཅུར་ལོན་པའི་རྒན་རྒོན་མང་
པོས་གསུངས་པ་ལྟར་ན་ད་ལྟའི་ང་ཚོ་ཆགས་ས་འདིའི་སྟོད་ཀྱི་ཕྱོགས་ད་ལྟ་ཞིང་ཐང་རྒྱ་ཆེན་ཡོད་པའི་ས་ཆ་
དེར་སྔོན་ཆད་གཙང་པོའི་ཆུ་རྒྱུན་ཆེན་པོ་ཡོད་པས་དེ་ནས་ཀོ་གྲུར་གཞོན་ནས་ཆུ་ལས་སྒྲོལ་དགོས་ཀྱི་ཡོད་
པར་གསུང་གི་འདུག
དེ་ཡང་དུས་མི་རིང་བའི་སྐབས་སུ་ཆུ་ཞེང་ཆེན་པོ་དང་གཏིང་ཚད་ཟབ་མོ་ཞིག་བཞུར་ཡོང་གི་ཡོད་པ་
ཤེས་གསལ་ཡིན་པ་རེད། སྔར་གྱི་བོད་པའི་བཤག་འགྱེད་གཏམ་དཔེ་ལ་ཡང་༼ཆུ་མོ་གྲམ་གྲམ་ཞིག་ལ། །ཀོ་

གྲུ་གཏང་ནི་གང་ཡོང་། །ང་གཉིས་ལས་འཕྲོ་མེད་པར། །དབྱེ་སྲིད་གཏང་ནི་གང་ཡོང་། ། ༽ཞེས་བཤད་སྲོལ་
འདི་འདྲ་ཡོད་པས་ཀོ་གྲུ་གཏོང་ས་དེ་ཆུ་ཆེན་ཞིག་ཡིན་པ་གསལ་པོ་རེད། ད་དུང་ཤེས་དགོས་པ་ཞིག་ལ་ང་
ཚོའི་མཐོང་གསལ་ལྟར་གྱི་གཙང་པོའི་འཕེལ་གྲིབ་ལ་བསམ་གཞིག་རེ་མཛོད་དང་ཀུན་གྱི་ཤེས་ཐུབ།
སྔོན་ང་རང་ཆུང་ངུའི་དུས་སུ་དྲན་པས་ཟིན་ཙམ་གྱི་གཙང་ཆུ་དང་ད་ལྟའི་དུས་ཀྱི་གཙང་ཆུ་གཉིས་ཀྱི་ཆེ་
ཆུང་ལ་ཧེ་བག་ཆེན་པོ་ཡོད་པ་གཞན་ལ་འདྲི་མི་དགོས་པ་རང་ཡིན། ང་ཆུང་དུས་ཀྱི་སྐབས་སུ་ལོ་གཅིག་གི་
རིང་ཐན་པ་ཤུགས་ཆེན་བྱུང་ནས་ངའི་ཁྱིམ་གྱི་ལྷོ་ནུབ་ངོས་སུ་ཡོད་པའི་འཁྱིལ་ཆུ་ཆེན་པོ་ཞིག་ཡོད་པ་དེ་ཡང་
སྐམ་ནས་མཐིལ་གྱི་འདམ་བུ་ཡང་སྐམ་པ་བྱུང་ནས། དུད་འགྲོ་རྣམས་ཀྱང་གཙང་པོར་དེད་ནས་ཆུ་སྟེར་དགོས་
པ་དང་། མི་རྣམས་ཀྱི་འཐུང་ཆུ་ཡང་གཙང་པོ་ལ་རེ་དགོས་པ་བྱུང་བའི་སྐབས་སུ་ཡང་གཙང་པོའི་ཆུ་ད་ལྟ་ལ་
ལྟོས་ན་ཤིན་ཏུ་ཆེན་པོ་ཡིན་པ་ད་ལྟ་གསལ་པོར་དྲན་གྱི་འདུག་ལ། ང་དང་ན་མཉམ་དང་ང་ལས་ན་སོ་རྒན་པ་
རྣམས་ཀྱི་སེམས་ལ་མངོན་སུམ་དུ་གྱུར་མྱོང་བས་ད་ལྟ་དྲན་ལམ་ན་ཡོད་ངེས་པ་རེད། དེས་ན་ད་ལྟའི་གཙང་
ཆུ་ཆུང་དུ་སོང་བའི་རྐྱེན་ཡང་ད་ལོའི་ཐན་པ་ཆུང་ངུ་བྱུང་བ་དེས་རྐྱེན་བྱས་པ་ཙམ་མ་ཡིན་པར་གང་ནས་འབྱུང་
བའི་འབྱུང་ཁུངས་ཀྱི་ནུས་པ་ཉམས་ཞན་དུ་གྱུར་པས་ཡིན་པ་གོར་མ་ཆགས།
དེ་ཡང་ཆུ་མགོ་ཕལ་ཆེར་གངས་ལ་གཏུགས་དགོསཤིང་ང་རང་ཚོའི་ལུང་པའི་ཕུ་ཆུ་དེ་ཕལ་ཆེར་གངས་
ལས་བྱུང་ཞིང་དེ་ཡང་གངས་རིའི་འཕེལ་འགྱུར་ལས་ཕུ་ཆུའི་བྲི་ཕར་འདི་ཡོང་གི་ཡོད་པ་རེད། དཔེར་ན་སྔོན་
ངེད་ཚོའི་ལུང་པའི་མདའ་ན་ཤང་ཤང་དུ་འབབ་བཞིན་པའི་ཕུ་ཆུ་མི་ཆུང་བ་རེ་ཡོད་མོད་ད་ལྟ་ལུང་ཁུག་ཕལ་
ཆེར་ནས་ཕུ་ཆུ་སྐམས་ཟིན་པ་རེད། དབྱར་དྲག་ཆར་རེ་བྱུང་ན་དེ་རྗེས་ཆུ་ཕྲན་རེ་བྱུང་བ་མ་གཏོགས་རྒྱུན་དུ་
འབབ་ཐུབ་པ་ཞིག་གཏན་ནས་མེད་པར་གྱུར་ཟིན་པ་རེད། དེ་ཡང་རི་བོའི་གངས་བཞུར་བའི་སྟོབས་ཀྱི་བྱུང་
བ་ཞིག་ཡིན་ནའང་ད་ནི་རི་བོ་སྐམ་པོ་མ་གཏོགས་གངས་ཀྱི་ཁྱབ་པ་མཐོང་དཀོན་པར་སྣང་བས་ཕུ་ཆུ་སྐམ་རྐྱེན་
ཡང་དེ་རེད། ད་ལྟ་རང་ལོ་ཉེར་བདུན་ཡིན་པའི་ང་རང་ལོ་བཅུ་ཙམ་ལ་ཡང་གངས་རྩེད་ཤིན་ཏུ་མང་པོ་རྩེད་མྱོང་
ལ་གངས་དཀར་ལྷབ་ལྷུབ་ཏུ་འབབ་པའི་ཡུལ་ལྗོངས་ལ་མྱོང་རོལ་བྱེད་མྱོང་བ་ཉུང་ཉུང་མིན།
འོན་ཀྱང་ད་ལྟ་ལོ་ཤས་ལས་མ་སོང་ཡང་གངས་རྩེད་རྩེ་བ་ལྟ་ཅི་གངས་སིབ་སིབ་འབབ་པ་ཡང་ཧ་ཅང་
དཀའ་བས་ད་ལྟ་གངས་མཐོང་དཀོན་པར་གྱུར་ཟིན། དེའི་རྒྱུ་མཚན་ཡང་གཙོ་བོ་དྲོད་ཚད་ཤུགས་ཆེན་འཕེལ་
བའི་སྟོབས་ཀྱིས་ཡིན་པ་ཆོས་ཉིད་ཀྱི་སྟོབས་ཀྱིས་གཏན་འཁེལ་བ་ཞིག་རེད། གངས་མེད་པས་རི་བོ་བརླན་
པར་བྱེད་པ་མེད་ལ་དེ་མེད་པས་ས་གཞི་འཁྱག་ཐབས་ག་ནས་ཡོང་སྲིད། དཔེར་ན་ལྕི་བ་བསྲེགས་པའི་ཐལ་
བ་བཞིན་འཁྱག་བྱེད་ཀྱི་རྒྱུ་མེད་པ་རེད། དེ་དག་ཕྱིའི་རྐྱེན་ཕྲན་བུ་རེད། ནང་རྐྱེན་ལ་གཞིག་ན་དུས་ཡུན་རིང་

མོའི་ནང་རི་ཀླུང་ཡོངས་ལ་ཁ་བ་མི་ཉུང་བ་བབས་མྱོང་བས་ད་ལྟའི་ཆར་རི་བོའི་གཏིང་ནས་སྐམ་པོ་ཆགས་ཡོད་
པ་མ་རེད། མ་ཟད་རི་བོ་མང་པོའི་འདབ་ནས་ཆུ་མིག་ཆུང་ངུ་དེ་འདྲའང་མང་པོ་མཐོང་རྒྱུ་ཡོད་འདུག དེ་ཚོ་
ཡང་སྔར་ལོ་ངོ་མང་པོའི་རིང་གི་གངས་ཆར་ཆེ་ལ་མང་བ་བབས་པའི་རྒྱུ་སྔོན་དུ་སོང་བ་ཞིག་རེད། འོན་ཀྱང་ད་
ལྟའི་ཆར་གཙོ་བོ་དེ་ངེད་ཚོའི་ཉེ་འདབས་སུ་སྟབས་བདེ་བའི་ཀ་ལ་ཞེས་པའི་ཆུ་ལེན་ས་མང་པོ་བཟོས་དང་བཟོ་
བཞིན་ཡིན་པ་དེ་ནང་གི་རྐྱེན་གཙོ་བོ་ཞིག་ཏུ་འགྱུར་ཡོད་སྙམ། དེ་དག་ལའང་བསམ་གཞིག་མདོ་ཙམ་བྱས་ན་
། སྔར་རྒྱལ་སྤྱིའི་རྒྱ་གྲམ་དམར་པོ་ཚོགས་པས་ཀ་ལའི་ཆུ་ཐོག་མར་ཁྲིད་ཡོང་དུས་ཕུ་ཆུ་བསགས་ན་གང་བབས་
ཀྱི་ཕུ་ཆུ་སྦུ་གུ་རྒྱུད་ནས་གྲོང་ཁུལ་དུ་དྲངས་ཡོང་པ་རེད། ད་ལྟའི་ཆར་ཕུ་ཆུ་ཆུང་དུ་འགྲོ་བ་དང་ཆབ་ཅིག་སྦུ་
གུའི་ནང་ནས་ཆུ་འདྲེན་ཐུབ་ཀྱི་མེད་སྟབས་ལུང་པ་ཕལ་ཆེར་གྱི་དབུས་སུ་ས་འོག་ནས་ཆུ་འཐེན་པའི་ཐབས་
སྤྱད་པ་དང་ལུང་པའི་ཕུ་ཆུ་བསོགས་པའི་ཐབས་ལའང་གློག་གི་ཆུ་འཐེན་འཕྲུལ་འཁོར་ལ་རྟེན་ནས་ཆུ་བསོགས་
ཐབས་བྱེད་ཀྱི་ཡོད་པ་རེད།
དེས་ན་རི་ལྡེབས་ཀྱི་ཆུ་མིག་མང་པོ་སྐམས་འགྲོ་བ་དང་ས་འོག་ན་གནས་པའི་རང་བྱུང་གི་བརླན་གཤེར་
ཉམས་ཞན་དུ་གྱུར་བས་རི་ཀླུང་ཡོངས་ལ་རང་བཞིན་གྱི་བརླན་གཤེར་གྱི་ནུས་པ་ཆུང་དུ་སོང་བས་བརླན་
གཤེར་ལ་བརྟེན་པའི་རྩྭ་རྩེ་ཤིང་གི་སྐྱེ་ནུས་ལའང་ཤུགས་རྐྱེན་ངན་པ་ངེས་ཅན་ཞིག་ཐེབ་ཀྱིན་ཡོད་པ་རེད། མ་
ཟད་བརླན་གཤེར་ལ་རག་ལས་པའི་དྲོད་རླངས་ཀྱི་ནུས་པ་ཉམས་ཞན་དུ་གྱུར་ནས་སྤྲིན་པའི་རྒྱུ་ཚོགས་ཉུང་
བ་དང་སྟོབས་ཆུང་ངུར་གྱུར་ནས་དེ་ལ་བརྟེན་ནས་ཆར་པ་དང་གངས་ཀྱི་དཀོན་ཐང་ཇེ་ཆེར་འགྱུར་འགྲོ་བ་འདི་
ནང་རྐྱེན་ཡིན་པ་མ་ཟད་ཆུའི་ཚེ་ཚད་སྟུང་དུ་གཏོང་བྱེད་ཀྱི་རྒྱུ་ངན་ཤོས་དེ་རེད་སྙམ་ནས་ཡོད། དེ་ལ་རྟེན་ནས་
ང་ཚོས་ཤེས་དགོས་པ་དང་བསམ་གཞིག་བྱེད་དགོས་པ་ཞིག་ལ་ང་ཚོའི་ཉེ་འདབས་སུ་ཡོད་པའི་ཀ་ལའི་ཆུ་དེ་
དག་འཛད་པ་མེད་པའི་གཏེར་མ་རེད་ལ་གང་མགྱོགས་འཛད་འགྲོ་ངེས་པའི་ཆེས་དཀོན་པའི་རིན་པོ་ཆེ་ཞིག་
རེད།
དེས་ན་ཚང་མས་ཀ་ལའི་ཆུ་ལ་གྲོན་ཆུང་བྱེད་དགོས་པ་དང་མི་རབས་མང་པོར་གནས་ཐུབ་པའི་ཐབས་
སམ་ལ་རྟེན་ནས་བེད་སྤྱོད་དང་ཆུ་དྲངས་ཐབས་སྤྱོད་པ་ལས་མི་རབས་འདི་ཁོ་ནའི་ཉེར་སྤྱད་ཀྱི་ཆེད་དུ་བྱ་
ཐབས་ངན་པ་སྣ་དགུ་སྤྱད་ནས་གཏོར་བཤིག་མི་ཡོང་བ་བྱེད་རྒྱུར་གལ་ཆུང་མ་མཛོད་ཅིག་ཅེས་ཞུ་འདོད།
ཆུ་མེད་ན་འཚོ་ཐབས་མེད་ཀྱང་ཆུ་ལ་གྲོན་ཆུང་བྱས་ནས་འཚོ་ཐབས་ཡོད་ངེས་པས་ཆུའི་འབྱུང་ཁུངས་ལ་
གནོད་སྐྱོན་མེད་པ་དང་ཆུའི་འཕེལ་གྲིབ་ལ་རང་བྱུང་ཡིན་པའི་ཁོར་ཡུག་གསར་པ་བསྐྲུན་ཐུབ་རྒྱུར་ང་ཚོས་
འབད་བརྩོན་བྱེད་རྒྱུ་གལ་ཆེ་ལ་ང་ཚོའི་འགན་འཁྲི་ཡང་སྨྲོས་མེད་རེད། དེ་ལྟར་བྱས་ན་བོད་ལྗོངས་འཕེལ་

རྒྱས་དང་བོང་ལྗོངས་འཛུགས་བསྐྲན་གྱི་ཉེར་རྒྱུ་བླ་ན་མེད་པ་ཞིག་འགྲུབ་ཐུབ་པ་གོར་མ་ཆགས། བུ་དང་
ཚ་བོ་མེད་པའི་རབ་བྱུང་ཞིག་གིས་བུ་དང་ཚ་བོ་བརྒྱུད་པ་དང་བཅས་པ་ཡོད་པའི་བོད་ཀྱི་མ་འོངས་པའི་དོན་
དུ་ཉོག་དོན་མདོར་བསྡུས་ཤིག་ལ་དཔྱད་ཁུལ་གྱིས་གཙང་ལྷན་སྨྱོན་དེས་༢༠༡༥/༡༠/༢༧ཉིན་ལ་མཇུག་
རྫོགས་པར་བྲིས་པ་དགེའོ། །
མི་རིགས་ཀྱི་བླ་སྲོག
གཞིས་རྩེ་མཐོ་འབྲིང་དང་པོ། རྒྱལ་རྩེ་བ་ཕུན་ཚོགས་བཀྲ་ཤིས།
མི་རིགས་ཞིག་ལ་ཆ་མཚོན་ན་ཆེས་དོར་དུ་མི་རུང་བ་དང་བླ་སྲོག་ལྟ་བུར་གྱུར་བ་ནི་མི་རིགས་དེའི་
སྐད་དང་ཡི་གེ་དེ་ཡིན། ང་ཚོ་བོད་ལ་ཆ་མཚོན་ནའང་བོད་ཡིག་དེ་ནི་ང་ཚོའི་བླ་སྲོག་ཡིན་པ་སྨོས་ཅི་དགོས།
གལ་ཏེ་བོད་ཡིག་དེ་མེད་ན་ང་ཚོའི་བོད་མི་རིགས་དེ་ཡང་རྩ་སྟོང་དུ་འགྲོ་བའི་ཉེན་ཁའི་གནས་སུ་གྱུར་ཡོད།
འོན་ཀྱང་དེང་གི་བོད་མི་རྣམས་ར་མ་ལུག་གི་བསྲེས་སྐད་དེ་མཁོ་མེད་དུ་སྤྱོད་པ་གང་ས་གང་དུ་མཐོང་རྒྱུ་
འདུག
མཁས་དབང་ས་སྐྱ་འཇམ་དབྱངས་ཀྱིས་ཀྱང་ཤ་རུས་ཁྲག་རྒྱུན་གཅིག་པའི་གངས་རིའི་བུ།། གང་ཁྱོད་
སྐད་རིགས་སྤྱི་ལ་དབང་འབྱོར་ཡང་།། གངས་ལྗོངས་བསིལ་ལྗོངས་པདྨའི་ཞིང་ཁམས་འདིར།། རང་རིགས་
ཕན་ཚུན་བོད་སྐད་སྤྱོད་པ་གཙོ། ཞེས་གསུངས་པ་ལྟར་ང་ཚོས་བོད་ཡིག་དེ་ཡག་པོ་སྦྱང་ནས་འཛིན་སྐྱོང་སྤེལ་
གསུམ་བྱེད་པ་ལས། བོད་ཡིག་ནི་རྗེས་ལུས་རེད་ཟེར་བ་དང་།
བོད་ཡིག་ནི་བླ་མའི་ཡི་གེ་རེད། བོད་ཡིག་ལ་མདུན་ལམ་མེད་ཟེར་བ་སོགས་ཀྱི་མི་དེ་ཚོ་ནི་ངས་ལྟས་
ན་མིག་ཡོད་ཀྱང་དམ་པ་ངོ་མ་ཤེས་ཞེས་པའི་གཏམ་དཔེ་ལྟར་སྣང་ངོ་། །ད་དུང་བོད་མི་ལ་ལས་རང་ཉིད་ཀྱིས་ར་
མ་ལུག་གི་སྐད་སྨྲ་བ་དེ་ནི་གཟི་བརྗིད་དུ་བརྩི་བའི་མི་དེ་རིགས་ཀྱི་རང་རིགས་ལ་གཞན་གྱི་འཕྱ་བའི་གནས་སུ་

གྱུར་གྱིན་འདུག དེའི་ཚེ་མཁས་དབང་ཞང་སྟོན་བསྟན་པ་རྒྱ་མཚོ་མཆོག་གིས་ཀུན་དང་མཐུན་པ་རྩ་བ་ཡིན་
སྐད་རིགས་ཐམས་ཅད་ཤེས་པ་བཟང་མོད་ཀྱང་
མོད་ཀྱང་།།མཐོང་ཚད་ལད་མོ་བྱས་ན་ཀླད་མེད་ཡིན།།
།།རང་གི་ཕ་སྐད་བརྗེད་ན་ངོ་ཚ་ཡིན།།
ཞེས་པ་ལྟར་རང་རིགས་ལ་སྐད་ཡིག་དེ་འདྲ་ཞིག་ཡོད་པ་ནི་དགའ་འོས་པ་ཞིག་རེད་ལ། རང་སྐད་ལ་སྐད་
ཡིག་གཞན་གྱི་ཤན་ཞུགས་ཚེ་ག་ལ་འགྲིག
ཡིན་ན་ཡང་དེང་གི་སྤྱི་ཚོགས་ཁྲོད་དུ་སྣང་ཚུལ་ངན་པ་རྐྱང་རྐྱང་མིན་པར་དཔེར་ན་མཁན་ཆེན་ཚུལ་
ཁྲིམས་བློ་གྲོས་སོགས་ཀྱི་བརྡ་གསར་པའི་མིང་མཛོད་ཀྱང་ཐོན་འདུག ད་དུང་སྤྱི་ཚོགས་འཚོ་བའི་ཁྲོད་ཀྱི་
མི་ལ་ལས་ར་མ་ལུག་གི་སྐད་བརྒྱབ་ཚེ་ཉེས་ཆད་གཏོང་བ་སོགས་སྐད་ཡིག་སྲུང་སྐྱོབ་ཀྱི་བྱ་བ་མང་དག་བྱེད་
མཁན་རྣམས་ལ་རྗེས་སུ་ཡི་རངས་དང་བསྔགས་བརྗོད་ཀྱི་མེ་ཏོག་ཆུན་པོ་ཡང་འབུལ་རྒྱུ་ཡིན།
ཀུན་གཟིགས་པཎ་ཆེན་རིན་པོ་ཆེས་ང་ཚོ་ཚང་མ་བོད་པ་རེད་སྔོན་ལ་བོད་ཡིག་ཡག་པོ་སྦྱོང་དགོས་
ཞེས་པ་དང་། ཆོས་རྗེ་འཇིགས་མེད་ཕུན་ཚོགས་ཀྱིས་བོད་རིགས་དག་མ་ཞིག་ཡིན་ཕྱིན་བོད་སྐད་དག་མ་
ཞིག་ཤེས་དགོས། ཤེས་པ་དེ་སྤྱོད་དགོས་གལ་ཏེ་བོད་ཆས་ཀྱང་མ་གྱོན་བོད་སྐད་ཀྱང་མ་བཤད་ན་བོད་ཅེས་
པའི་མིང་ཡང་བོར་ཚར་བ་རེད། ཅེས་གསུངས་ཡོད། དེར་བརྟེན་ང་ཚོས་འཚོ་གནས་ཀྱི་ཆེད་སྐད་ཡིག་དེར་
ནུས་ཤུགས་གང་ལེགས་འདོན་དགོས།། །།
རང་སྐད་རྩྭ་ལྟར་དོར་ནས།།
གཞན་སྐད་མེ་ལྟར་བླངས་སོང་།།
གཡུ་དང་དོ་ལོ་བརྗེ་མཁན།།
ལྐུགས་པ་མིན་ན་གང་ཡིན།།

གྲུབ་ཆེན་དྲན་པའི་སྙིང་སྟོབས་འབར།
གཞིས་རྩེ་མཐོ་འབྲིང་དང་པོ། ཐང་རྒྱུད་པ་བསྟན་འཛིན་ཚེ་རྒྱལ།
མཁྱེན་རྒྱའི་མེ་ཏོག་མཁའ་ལ་འཕྱུར་ཞིང་། བརྩོན་འགྲུས་ཀྱི་སྙིང་སྟོབས་རྦབ་ཆུའི་བཞུར་རྒྱུན་དང་བསྟུན་
ནས་ཆས་ཟིན་པའི་གུས་པའི་ངག་གི་དབྱངས་རྟའི་མེ་ཏོག་མཆོད་པ་འབུལ་གནས་གྲུབ་ཆེན་ལགས། དུས་ད་
ཆ་ཁྱེད་ཉིད་གང་དུ་བཞུགས་སམ། གུས་པའི་སྣང་ངོར་ཁྱེད་ཉིད་ཀྱིས་རྗེས་རབས་པ་རྣམས་ལ་མཁའ་དབྱིངས་
ནས་ཐུགས་རྗེའི་སྤྱན་གྱིས་གཟིགས་པར་སེམས། ཀྱེ་མ་ཀྱེ་ཧུད་གྲུབ་ཆེན་ལགས། སྐུ་ཉིད་དེ་འདྲའི་དུས་སྔ་མོ་
ཞིག་ནས་བདེ་བའི་ཞིང་ཁམས་ལ་ཕེབས་དགོས་དོན་ཅི།
དེ་ལྟར་ཁྱེད་ཉིད་བདེ་བའི་ལམ་ལ་ཕེབས་ཀྱང་རླབས་ཆེན་གྱི་བྱ་བཞག་གིས་རླབས་ཆེན་གྱི་མི་སྣ་མཚོན་
ཞེས་པ་ལྟར་ཁྱེད་ཉིད་ཀྱི་བྱ་བཞག་འཛམ་གླིང་སྟེང་མི་ཚེ་ལས་གཏམ་ཚེ་རིང་ཞེས་པ་ལྟར་གྲགས་པའི་ཆར་
པ་འབབས་བཞིན་འདུག་ལ། ཁྱེད་ཉིད་ཀྱི་དེ་ལྟའི་བླ་ན་འཕགས་པའི་བྱ་བཞག་གི་མཛད་འཕྲིན་དུས་ད་ཆ་ཡང་
ཉམས་རྒུད་ཅུང་ཟད་ཀྱང་མེད་པར་དྲག་ཆར་ཁ་འཚུབ་མང་པོའི་ཁྲོད་འགྱིང་ངེར་གནས་ཤིང་། གངས་ཅན་སྐྱེ་
འགྲོ་དང་ཉེ་འདབས་སྤུན་ཟླ་རྣམས་ལ་ཕན་བདེ་བསྐྲུན་བཞིན་འདུག་པས། ཁྱེད་ཉིད་སྐུ་མྱ་ངན་ལས་འདས་ཀྱང་
དུས་རབས་ཉེར་ཅིག་གསར་སྐྱེས་གཞོན་ནུ་དག་གིས་དེ་འདྲའི་རླབས་ཆེན་གྱི་མཛད་འཕྲིན་ཁྱེད་ཉིད་ཀྱི་ཞལ་
ཆེམས་ལྟར་ལག་ལེན་གྱི་ཚ་རླབས་འཕྱུར་བཞིན་འདུག་པས། སྐུ་ཉིད་གནམ་མཐོངས་ནས་ཡིད་ཕམ་པའི་སྤྱན་
ཆབ་བསིལ་བ་མཐར་བསྐྲད་གནང་རོགས།
ཁྱབ་གདལ་ཆེན་པོ་ཐང་ཆེན་ན། །སྟོང་ཉིད་རྟོགས་པའི་རྣལ་འབྱོར་བ། །འཇིག་རྟེན་རྒྱལ་པོ་ལྟ་བུར་
བཞུགས། །དེ་ཕྱིར་ཐང་སྟོང་རྒྱལ་པོར་ཐོགས། །ཞེས་པའི་མཚན་ཉིད་ཕྲན་གྱི་རྣ་ལམ་དུ་དང་ཐོག་ལྷང་ལྷང་དུ་
ཐོས་དུས་ཚོར་མེད་ངག་ལམ་ལ་ངེས་པ་ཙམ་ལས། རྣོ་བའི་འདྲེན་བྱེད་ཀྱི་ཡིད་ཀྱི་རྣམ་ཤེས་ལ་རྩོལ་བ་མ་
སྟེར་ཐར། དོན་གྱི་བྱུང་བར་ཚོར་ཤེས་ཀྱི་མ་བརྟག་པས་གྱོང་དུ་ངེས་སོང་། འོན་ཀྱང་དུས་ད་ཆ་ཚེ་སྔོན་བསོད་
ནམས་ཀྱི་དབང་གི་ཉེ་འགྲམ་བཤེས་གཉེན་དང་སྤྱི་ཚོགས་ཀྱི་གོ་སྐབས་བཟང་པོའི་རྣམ་པས་ཕྲན་གྱི་ཡིད་ཀྱི་

རྣམ་ཤེས་ལ་ཆར་སྤྲིན་གྱི་བདུད་རྩི་ཟིམ་ཟིམ་འབབས་ནས་གོ་བའི་བུ་ག་ཅུང་ཟད་ཆེམ་ཆེམ་དུ་འབྱེད་སོང་
དེར་བརྟེན་གུས་པས་འདི་ལ་མྱོང་དཔྱད་ཕྲན་ཙམ་བྱས་ཚེ་མ་གཞི་སྐུ་ཉིད་འུ་ཅག་དུས་རབས་ཉེར་ཅིག་རྐང་
དྲུག་གཞོན་ནུ་རྣམས་ཀྱི་འདྲེན་བྱེད་ལམ་དུ་མངོན་སུམ་དུ་འགྱུར་བའི་ལོ་རྒྱུས་མེད་རུང་། འུ་ཅག་རྣམས་
ཀྱི་ཐོས་པ་ཕྲན་བུས་བརྟག་ན་སྐུ་ཉིད་ཀྱི་མཚན་གྱི་ཐོགས་སྟངས་ནས་འཚོ་བཞུགས་སྐབས་ལྷག་བསམ་གྱི་
གཤིས་རྒྱུད། བརྩོན་འགྲུས་ཀྱི་སྙིང་སྟོབས། མུ་མེད་ཀྱི་ཤེས་རྒྱ་བཅས་མཚོན་པར་ནུས་པས་ཁྱེད་ཉིད་ཀྱི་དེ་
ལྟའི་ཤེས་སྤྱོད་ཀྱི་རླུང་གི་ཤུགས་རྐྱེན་དེས་ཕྱི་རབས་སྐྱེས་བུའི་རི་སྟེང་གི་རླུང་རྟའི་དར་ལྕོག་ལ་ཕོག་ནས་ཁ་
ཕྱོགས་ལ་བསྒྱུར་བཅོས་བཏང་སོང་།
གྲུབ་ཆེན་ལགས། སྐུ་ཉིད་ཀྱི་གཟིགས་སམ། བདག་ཅག་གི་སྤྱི་ཚོགས་འདི་ནི་འགྲན་རྩོད་དང་གསར་
གཏོད་ལ་ཚ་རླབས་འཕྱུར་བའི་སྐབས་ལ་སླེབས་འདུག་ལ། ཚན་རིག་གཞུང་ལམ་འགྲམ་གྱི་གྲོང་སྡེ་དག ལ་
ལ་དེའི་སྟེང་ཆས་ཤིང་གསར་གཏོད་ཀྱི་ལམ་ཐག་གཅོད་བཞིན་འདུག ཡང་ཁ་ཤས་ཚན་རིག་གི་གཞུང་ལམ་ལ་
འགྲོ་གྲབས་བྱེད་ཀྱང་ཐེ་ཚོམ་གྱི་ཞིང་ས་གཤིན་པོར་བདག་པོ་མེད་པར་ལུས་འདུག དེ་ལས་ཀྱང་ཉམས་སྐྱོ་
བར་གྲོང་སྡེ་འགའ་ཞིག་ཚན་རིག་གི་གཞུང་ལམ་ལ་ཕྱིར་མིག་ཙམ་ཡང་མ་འཕངས་པར་རྗེས་ལུས་ཀྱི་བོང་བུར་
བཅིབས་ནས་གནས་ཟོད་བདེ་པོའི་ངང་རྐང་ལམ་ཕྲ་མོ་དེར་ཆས་བཞིན་འདུག གང་ལྟར་ན་ཡང་བདག་ཅག་གི་
མི་རིགས་འདི་རྙིང་ཞེན་དང་བག་འཁུམས་ཀྱི་བཙོན་རར་མུན་འཐུམས་མེར་ཚུད་ནས་གང་བསམ་མེད་པར་
ཉི་མ་གང་འཁྱོལ་བྱེད་བཞིན་འདུག གལ་སྲིད་འུ་ཅག་གི་མི་རིགས་འདི་ཉིད་ད་དུང་ཡང་ཚོར་མེད་ཀྱི་ངང་དུ་
བསྡད་ཚེ་མཁན་ཆེན་ཚུལ་ཁྲིམས་བློ་གྲོས་ཀྱི་གསུངས་པ་བཞིན་ལོ་བརྒྱའི་རྗེས་ལ་བརླག་ཉེན་ཆེ། དེར་བརྟེན་
གུས་པའི་བསམ་པར་ད་ལྟའི་དུས་འདིར་གྲུབ་ཆེན་ཁྱེད་ཉིད་ཀྱི་དེ་ལྟའི་ཉམས་པ་མེད་པའི་སྤོབས་པ་དང་ཞུམ་
པ་མེད་པའི་དཔའ་ངར། འགྱུར་བ་མེད་པའི་ལྷག་བསམ། སྐྱེངས་པ་མེད་པའི་བརྩོན་འགྲུས་བཅས་བསེར་བུའི་
སྒལ་ལ་བཞོན་པའི་དྲི་བཟང་བཞིན་སཱ་ལའི་ལྗོངས་ཀྱི་ས་ཕྱོགས་ཀུན་དུ་དར་ཁྱབ་གཏོང་བ་གལ། འབྱུང་འགྱུར་
གྱི་བོད་པ་ཚོ། རང་རིགས་ལ་སེམས་པའི་སྤུན་ཟླ་ཚོ།
ང་ཚོས་དམ་ཚིག་གཙང་མ་སྙིང་ཁ་རུ་བཅངས་ནས་སྐྱབས་གནས་དམ་པ་གྲུབ་ཐོབ་མཆོག་གི་མི་ཚེའི་
ལོ་རྒྱུས་ལ་ལེགས་པར་སེམས་ནས་ཆེས་བླ་ན་མཐོ་བའི་རང་གི་མི་ཚེར་འགྱུར་ཐུབ་པ་དགོས། དེར་མ་འགྱུར་
ཡང་འུ་ཅག་རང་རིགས་མ་འོངས་པ་རྣམས་ཀྱི་ཁོར་ཡུག་གང་འདྲ་ཞིག་དང་འབྲེལ་ཀྱང་ལུས་དང་མ་འདྲེས་ཀྱང་
སེམས་དང་གཞི་གཅིག་ཏུ་འདྲེས་ནས་དཀའ་ངལ་གང་དང་ཅི་འཕྲད་རུང་རྒོལ་ཐབས་བྱས་ནས་གྲུབ་འབྲས་ཀྱི་
ལྗོན་ཤིང་ལ་ལྗང་ཐིང་ཐིང་གི་ལོ་མ་རྒྱས་པ་ངེས་པར་དུ་བྱ་དགོས་སོ།།

གྲུབ་ཆེན་གྱི་བརྩོན་པ་ཟམ་ནས་མངོན། ལྷད་མེད་ཀྱི་ལྷག་བསམ་ཐབས་ནས་མངོན།
གསར་གཏོད་ཀྱི་སྙིང་སྟོབས་གར་ནས་མངོན། ཕྱི་རབས་ཀྱི་བློ་རྒྱ་ཐུགས་ལས་ཤེས།
གྲུབ་ཆེན་ལགས། ཁྱེད་ཉིད་ཀྱི་མཛད་ཕྲིན་ནི་དུས་རབས་ཉེར་གཅིག་གངས་ཕྲུག་རྣམས་ཀྱི་ནམ་འཕངས་
གཅོད་པའི་གཤོག་རྩལ། བདེན་དོན་སྐྱོང་བའི་བླ་མ། མདུན་བསྐྱོད་ཀྱི་འཕྲུལ་ཆས། གསར་གཏོད་ཀྱི་བློ་རིག
ཤེས་རིག་སྒོ་མོ་འབྱེད་པའི་འདྲེན་བྱེད། མདོར་ན་ཕྲན་ཙམ་མ་ཟད་རང་རིགས་གཞོན་ནུ་ཀུན་གྱི་དད་མོས་ཆེན་
པོས་ཡུལ་དུས་གང་དུའང་སྔོ་ཐིང་ཐིང་གི་ནམ་མཁར་སྤྲིན་ནག་པོའི་འཚེ་བ་དང་འགྲོགས་དུས་བློའི་ཡུལ་དུ་བདེ་
མྱུར་ངང་དེ་ལྟའི་ཁྱེད་ཉིད་ཀྱི་འགྲན་མེད་སྙིང་སྟོབས་ལ་རྒྱབ་བརྟེན་བཅོལ་བར་ནུས།། །།
མཛད་ཕྲིན་གྱི་རྔུལ་ཆུ་ཕྱོགས་བཞིར་ལྷུང་།། ཁྱད་འཕགས་ཀྱི་མཛངས་ལྡན་གང་
ཕྱི་རབས་ཀྱི་ཆེད་དུ་རྒྱུད་སྤེལ་བསམ།། ལག་བསྟར་གྱི་ཆེད་དུ་དམ་བཅའ་བཞག
དེ་འདྲ་ཡི་བྱ་བཞག་རླབས་པོ་ཆེར།། དུད་འགྲོ་ཞིག་ཡིན་ཡང་རྗེས་དྲན་བྱེད།།
འ་ཅག་གི་ངོ་བོ་མི་ཡི་ཕྱིར།། བཀའ་དྲིན་ནི་བསམ་པ་ཤེས་པར་བགྱི།།
ཉ་གང་གི་ཟླ་བའི་དཀྱིལ་འཁོར་དུ།། བྱམས་བརྩེ་ཡི་ཞལ་རས་མཇལ་པར་སྨོན།།
བླ་སྲོག་ལ་སྤྱི་ཞེན་བྱེད།
ཧའོ་དགོན་བཤད་གྲྭ། ཡོན་ཏན་མཐའ་ཡས།
བོད་སྐད་ཡིག་གམ་བོད་ཀྱི་རིག་གནས་ནི་རང་རེའི་མི་རིགས་འདི་ཉིད་ཀྱི་བླ་སྲོག་ལྟ་བུ་ཡིན་པས་གཅེས་པར་
སོམས། དེང་སྐབས་རང་རེའི་སྲོལ་རྒྱུན་གྱི་རིག་གནས་ཉམས་གུད་དུ་འགྲོ་ངེས་ཆེ་མོད། དེང་དུས་ན་གཞོན་
ཕལ་མོ་ཆེས་ནམ་རྒྱུན་འཚོ་བའི་ཁྲོད་དུ་ར་མ་ལུག་སྐད་མང་དུ་སྤྱོད་པ་ལས་བོད་སྐད་ཡིག་ལ་མཐོང་ཆུང་བྱེད་
པ་འདི་ནི། བོད་སྐད་ཡིག་ཉམས་གུད་དུ་འགྲོ་བའི་ངན་ལྟས་ཤིག་ཡིན། ལོག་བྱ་དེ་རྣམས་དར་ནས་བཟུང་
མཐར་བོད་ཅེས་པའི་མིང་དེའང་མེད་པར་འགྱུར་ངེས་ཆེ། མདོར་ན་བོད་རིགས་ཀྱི་བརྒྱུད་པ་ཞིག་ཡིན་ཚེ་ལོག་

པའི་བྱ་བར་མི་བརྟེན་པར་རང་རེ་བོད་ལ་ཕན་པའི་བྱ་བཞག་ཅིག་སྐྲུན་ཐུབ་ཐབས་ལ་ཅི་ནས་ཀྱང་འབད་དགོས།
ཆོས་རྗེ་༧འཇིག་མེད་ཕུན་ཚོགས་ཀྱི་ཞལ་ནས་ཀྱང་། བོད་རིགས་དག་མ་ཞིག་ཡིན་ཕྱིན། བོད་ཀྱི་སྐད་ཡིག་
དག་མ་ཞིག་ངེས་པར་ཤེས་དགོས། ཤེས་པ་དེ་སྤྱད་དགོས། གལ་ཏེ་བོད་རང་གི་ཆས་གོས་དག་ཀྱང་མི་སྤྱོད་
ན་བོད་ཅེས་པའི་མིང་དེ་བོར་ཚར་བ་རེད་ཅེས་གསུང་མྱོང་བ་མ་ཡིན་ནམ།
ད་ལྟ་བོད་ན་རྫོང་དང་གྲོང་ཁྱེར་ཆེ་ཆུང་སྣ་ཚོགས་སུ་གནས་པའི་ཕ་མ་ཐམས་ཅད་བོད་རིགས་གཤའ་མ་
་ཡིན་ནའང་བོད་ཕྲུག་ཚོས་བོད་ཀྱི་སྐད་ཡིག་གཏན་ནས་མི་ཤེས་པའི་གནས་ཚུལ་ཚབས་པོ་ཆེ་ཞིག་འོང་གིན་
འདུག དེ་ཚོ་ཕལ་ཆེ་བས་བོད་ཀྱི་གཤིས་ཀའང་དོར་ཚར་འདུག་པས་ཧ་ཅང་བློ་ཕམ་པའི་གནས་ཤིག་རེད་ཅེས་
གསུངས། དེའི་ཕྱིར་བོད་སྐད་ཡིག་དྭངས་གཙང་ཞིག་མི་ཤེས་ཀྱང་ཐ་ན་ནམ་རྒྱུན་འཚོ་བའི་ཁྲོད་བེད་སྤྱོད་
སྐབས། ཟ་འཐུང་གོས་གསུམ་སྐོར་གྱི་བོད་སྐད་ཡིག་དག་མ་རེ་ངེས་པར་ནས་ཀྱང་ཤེས་ན་ཅི་མ་རུང་སྙམ།
གལ་ཏེ་རང་རེའི་སྐད་ཡིག་འདི་དག་ཉམས་གུད་དུ་སོང་ཟིན་ན་ང་ཚོས་ཤུལ་དུ་འགྱོད་པ་ཆེན་པོ་རེ་བྱེད་པ་ལས་
གཞན་གྱི་ཐབས་ཤེས་ཅི།
མདོར་ན་ཞེན་ཁོག་བོད་ལ་ཡོད་པའི་མི་ཞིག་ཡིན་ཚེ། སླད་ཕྱིན་ནུས་ཤུགས་ཡོད་རྒུས་རང་རེ་བོད་མི་
རིགས་ཀྱི་བླ་སྲོག་ཉག་ཅིག་ཏུ་གྱུར་བའི་སྐད་ཡིག་འདི་ཉིད་མ་ཉམས་གོང་འཕེལ་དང་ཉམས་པ་སླར་གསོའི་
ཐབས་དང་བཅས་པ་དང་དུ་བླང་ཞིང་རང་མི་རིགས་ཀྱི་རིག་གཞུང་དགོས་འདོད་ཀུན་འབྱུང་གི་ནོར་བུ་འདི་
རྣམས་རྒྱ་ཆེ་ཡུན་རིང་དུ་སྤེལ་བར་རེ་བ་སྙིང་དབུས་ནས་ཞུའོ། །
བདེ་སྡུག་མི་ཚེའི་ཁ་ལོ་དངུལ་གྱིས་འགྱུར། །
འཇིག་རྟེན་ཁྲ་ཁྲའི་ཁ་ལོ་མི་ཡིས་འགྱུར། །
རང་རེ་གངས་ཅན་དག་པའི་ཕ་ཁྱིམ་ན། །
ཕ་སྐད་ར་མ་ལུག་གིས་འགྱུར་བ་མང་། །
ཞེས་པ་འདི་ཉིད་མཚོ་སྒོ་ཡོན་ཏན་མཐའ་ཡས་སུ་འབོད་པས་ཐར་ལམ་དུ་རྩོམ་སྦྱོང་ལ་དམིགས་ཏེ་ཕུལ་བའོ། །

སྤགས།
གངས་གཡག་དཔལ་ལྷུན།
གཅིག
སྤགས་ནི་ང་ཚོ་བོད་རིགས་ཀྱི་བཟའ་ཆ་གཙོ་བོ་ཞིག་ཡིན། རང་ཅག་བོད་མི་རིགས་ནི་གནའ་སྔ་མོའི་དུས་
ནས་ཞིང་ལས་དང་འབྲོག་ལས་གཙོ་བོར་གཉེར་བའི་མི་རིགས་ཤིག་ཡིན་གཤིས། སྤགས་བཟའ་ནི་མི་རྣམས་
ཀྱི་འཚོ་བ་དང་ཁ་བྲལ་ཐབས་མེད་པ་ཞིག་ཡིན། དེ་ཡང་སྤགས་ནི་རྩམ་པ་གཡོས་པར་ཟེར་ཞིང་། རྩམ་པ་ནི་
ནས་འབྲུ་བརྔོས་ཏེ་ཕྱེ་མར་བཏགས་པ་ཞིག་ཡིན་པས། དེ་ཟ་དུས་སྟབས་བདེ་ཞིང་སྤྱོད་ཆེ་བའི་ཟས་རིགས་
དམིགས་བསལ་ཅན་ཞིག་རེད། དེ་ལའང་ནམ་རྒྱུན་ཇ་དང་ཆང་འཐུང་ཞོར་"རྩམ་འགམ"ཞེས་ཐད་ཀར་
འགམ་ནས་ཟ་ཆོག་པ་ཞིག་དང་། ཡང་ན་ཇ་དང་ཆང་གང་རུང་བླུགས་ནས"སྐྱོ་མ"ཞེས་སླ་ཙམ་བཟོས་ཏེ་
བཟའ་ཆོག་པ། གཞན་ཡང་ཇ་དང་ཆང་གང་རུང་བླུགས་ནས་གར་ཙམ་ཏེ"སྤགས"བཟའ་ཆོག
རྩམ་པའི་མིང་གཞན་ལ"སྦྲང་དཀར་རྩམ་པ"ཞེས་ཟེར་བ་ནི་གཙོ་བོ་རྩམ་པའི་ཁ་དོག་དཀར་པོ་ཡིན་པས་
དེ་ལྟར་བཏགས་པར་སེམས། དེ་ཡང་རང་ཅག་བོད་རིགས་ལ་མཚོན་ན་གནའ་ནས་ད་བར་གྱི་འཚོ་བའི་ནང་
"ཁ་དོག་དཀར་པོ"ནི་རྒྱས་པ་དང་ལེགས་པ། ཕུན་སུམ་ཚོགས་པ་སོགས་ཀྱི་དོན་མཚོན་གྱི་ཡོད་དེ། བཀྲ་
ཤིས་རྟེན་འབྲེལ་སོགས་ཀྱི་སྐབས་སུ་ཁ་བཏགས་དཀར་པོ་འབུལ་བ་དང་། རྒན་རྒོན་ལོ་བརྒྱད་ཅུ་ལོན་པར་
"བརྒྱད་ཅུ་གོས་དཀར་ཞེས་གོས་ཀྱི་ཁ་དོག་དཀར་པོ་གྱོན་པ། གཞན་ཡང་ཚེས་གཅིག་ནས་བཅོ་ལྔའི་བར་
ཡར་ངོ་སྟེ་དཀར་ཕྱོགས་ཞེས་བཟང་བར་བརྩི་བ་སོགས་དཀར་པོའི་རིག་གནས་དང་འབྲེལ་བ་ཤིན་ཏུ་ཆེ།
གཉིས། 
སྤགས་ནི་བོད་རིགས་ཀུན་གྱིས་དགའ་པོ་བྱེད་པའི་ཟས་རིགས་ཤིག་ཡིན། དེ་ནི་ཇའམ་ཆང་གང་རུང་
བསྲེས་ནས་གཡོས་པ་ལ་སྤགས་ཟེར། སྤགས་ལ་དབྱེ་ན་"སྐྱ་སྤགས"ཞེས་ཇ་ཐང་དང་རྩམ་པ་གཅིག་པུ་
བསྲེས་ནས་སྤགས་ཟ་སྲོལ་དང་། "སྤགས་ཕྱེ་མར"ཞེས་ཇ་དང་མར། བྱེ་ཞིབ་སོགས་མཉམ་དུ་བརྫིས་ནས་
བཟའ་སྲོལ་ཡང་ཡོད། ཕྱེ་མར་ནི་བཀྲ་ཤིས་པ་དང་དོན་གྲུབ་པ། དགེ་ལེགས་འཕེལ་བ་སོགས་མཚོན་བྱེད་

ཅིག་ཡིན་ཏེ། ལོ་གསར་དང་ཁང་གསོལ། ཁྲི་གསོལ་སོགས་བཀྲ་ཤིས་རྟེན་འབྲེལ་གྱི་བྱེད་སྒོ་ཁག་ལ་མེད་དུ་
མི་རུང་བའི་སྒྲིག་རྫས་ཤིག་ཡིན། དེ་བཞིན་ཡར་འབྲོག་ཁུལ་ལྟ་བུར་མཚོན་ན་བྱིས་པའམ་རྒན་རྒོན་གང་
རུང་མི་ཚང་གང་ཞིག་གི་ཁྱིས་འཇུ་བ་སྟེ་སོ་བཏབ་ནས་རྨ་བཟོས་པ་སོགས་བྱུང་ན། མི་ཚང་དེསཁྱི་ཟིན་ཕྱེ་
མར"ཞེས་སྤགས་ཕྱེ་མར་སྟེར་སྲོལ་ཡོད་པ་རེད། དེ་ནི་ཕལ་ཆེར་དེ་སྔ་ཞིང་འབྲོག་མང་ཚོགས་ཀྱི་འཚོ་བ་
དེ་ཙམ་ཕྱུག་པོ་མེད་ཅིང་དཔལ་འབྱོར་གྱི་ཡོང་སྒོ་ཞན་དུས། ཁྱིས་སོ་བརྒྱབ་པར་སྨན་རིན་གྱི་ཚུལ་མིན་ནམ་
སྙམ། དེ་བཞིན་ལྷོ་ཁའི་ཡར་འབྲོག་ལྟ་བུའི་ཞིང་འབྲོག་ཁུལ་ཁག་ལ་དབྱར་དུས"མར་ཟན"ཞེས་ཕྱུར་ཁུ་མཉམ་
དུ་རྩམ་པ་གཡོས་ཏེ་བརྫིས་ནས་ཚེས་བཅོ་ལྔའི་ཟླ་བ་ལྟར་སྒོར་སྒོར་བཟོས་ཤིང་དེའི་ཁར་མར་གྱིས་ལྷན་བུར་
གཡོགས་པ་ཞིག་ཟ་སྲོལ་ཡོད། དེ་ནི་ཟས་ཀྱི་མཆོག་ལྟ་བུར་རྩི་གི་ཡོད་པས། མར་ཟན་བཟོ་བར་དང་དོད་
ཆེན་པོ་བྱེད་ཀྱི་ཡོད། ཡར་འབྲོག་གོང་དཀར་ཁུལ་ལྟ་བུར་དབྱར་དུས་འོང་སྐོར་སོགས་མི་མང་འདུ་སར་གལ་
ཏེ་མར་ཟན་གྱི་སྤགས་ཀྱི་གར་སླ་འཚམ་པོ་བྱུང་མེད་ན། དེ་གཡོས་སྦྱོར་བྱ་མཁན་དེར"ལས་བཅུད་མེད་
ལུགསདང་ལས་ཀར་དོ་ནན་མེད་ལུགས"སོགས་ཀྱི་རྒྱབ་གཏམ་གཏོང་གི་ཡོད།
བཤད་རྒྱུན་ལ་མར་ཟན་ནི་ཞིང་འབྲོག་ཁུལ་གྱི་ཟས་རིགས་རྩེ་གྲ་རེད་ཟེར། རང་རེ་བོད་མི་རིགས་ནི་
གདོད་མའི་དུས་ནས་ཞིང་ལས་དང་འབྲོག་ལས་གཙོ་གཉེར་བྱེད་མཁན་གྱི་མི་རིགས་ཤིག་ཡིན་གཤིས། ཟས་
ཀྱི་གཙོ་བོ་ཡང་སྤགས་ལ་བརྟེན་གྱིན་ཡོད་པས་དུས་རྒྱུན་གྱི་འཚོ་བའི་ནང་སྤགས་དང་འབྲེལ་བའི་དམངས་
སྲོལ་རིག་གནས་མང་པོ་ཞིག་ཡོད་དེ། "ཤ་སྤགས་ལ་བཟའ་རེས་དང་ཇ་ཆང་ལ་འཐུང་རེས"ལ་སོགས་
པའི་གཏམ་དཔེ་མི་ཉུང་བ་ཞིག་ཡོད་པ་དེ་དག་ནི་རྒྱུན་གཏན་འཚོ་བའི་ཁྲོད་ཀྱི་སྣང་ཚུལ་མཐའ་དག་ཕྱོགས་
བསྡོམས་བྱས་པའི་སྡོམ་ཚིག་ལྟ་བུ་ཞིག་ཡིན།
དེང་དུས་ཚན་རིག་ལག་རྩལ་དར་ཁྱབ་ཆེ་བས་མི་མང་པོས་ཟ་རིགས་ལ་དོ་སྣང་ཆེན་པོ་བྱེད་ཀྱི་ཡོད།
ཚན་རིག་པས་བརྟག་དཔྱད་བྱས་པར་གཞིགས་ན་རང་རེ་བོད་ཀྱི་བཟའ་རིགས་རྩམ་པ་འདིར་གཅིན་སྙི་ཟགས་
ཁུའི་ནད་སོགས་ནད་རིགས་མང་པོར་སྔོན་འགོག་དང་བཅོས་ཐུབ་པའི་ནུས་པ་ཡོད་ཟེར། རང་རེ་བོད་ཀྱི་
གཏམ་དཔེ་ལའང་"ཇ་འཐུང་སྤགས་བཟས་བྱས་ན་སྲོག་ལ་ཉེན་ཁ་མེདཅེས་སྤགས་ཟས་ན་སྨན་སྣ་སྣ་ཚོགས་
ཀྱིས་བྲོ་བ་བསྒྱུར་བའི་ཟས་རིགས་གཞན་ཟས་པ་ལས་གཟུགས་པོར་ཕན་ཡོན་ཆེ་བས་ན། ནད་རིམས་
སོགས་ཀྱི་སྔོན་འགོག་ཐུབ་པར་གསུངས་ཡོད། མདོར་ན་ཇ་སྤགས་ནི་རྩམ་པ་ལས་བྱུང་ཞིང་། བོད་རིགས་ས་
ཁུལ་དུ་མཐོང་སླ་བའི་ཟས་མཆོག་ཅིག་ཡིན་ལ། དེ་ནི་གྲོད་པ་རྒྱགས་པ་ཙམ་མ་ཡིན་པར། ཕན་ཡོན་ཡང་ཧ་
ཅང་རྒྱ་ཆེན་པོ་ཡོད། དེང་དུས་མི་རྣམས་ཀྱི་འཚོ་བའི་ཆ་རྐྱེན་ཇེ་ལེགས་སུ་སོང་སྟབས། མི་མང་པོ་ཞིག་གིས་

སྤགས་ཟ་འདོད་མི་བྱེད་པར་སྨན་སྣ་མང་པོས་བཅོས་པའི་ཟ་རིགས་ཁག་བཟའ་རྒྱུར་རྒྱུན་འབྱམས་སོང་འདུག
ང་རང་ཞོགས་པ་སློབ་གྲྭར་འགྲོ་དུས་ཉིན་ལྟར་སྤགས་ཟ་གིན་ཡོད། མ་ཟད་སྤགས་ནི་ང་ཚོ་བོད་རིགས་ཀྱི་
བཟའ་བྱ་གཙོ་བོ་ཞིག་ཡིན་པས། དེ་འཕྲོ་བརླག་དང་བག་མེད་སྤྱོད་རྒྱུར་ཡང་དོ་སྣང་གནང་དགོས་འདུག།
2016-1-23ཉིན་ལྷ་སར་བྲིས།
པངལ་སྒོ་ནས་བཏོན་ཐུབ་ཙམ་བྱུང་བ་དང་སྐྱེ་བའི་
བཀའ་དྲིན་ནོར་མི་ཉན།
ཧའོ་དགོན་བཤད་གྲྭ། དབང་པོ་རྡོ་རྗེ།
དེང་སང་གི་ཕ་མ་རྣམ་པས་སྐྱེ་བཞིན་པའི་བུ་ཕྲུག་དེ་དག་ལ་ཕ་མའི་སྐྱེ་བའི་བཀའ་དྲིན་ཟེར་བ་དེ་གླེང་
དཀའ་བ་ཞིག་རེད། ན་གཞོན་བཟའ་ཚོ་མང་པོ་ཕྲུ་གུ་སྐྱེ་བའི་འདོད་པ་གཏན་ནས་མེད་ལ་སྐྱེས་ནའང་གཉའ་
གནོན་ཡིན་པའི་ངོས་འཛིན་བྱེད་པའང་མང་ངོ་། །འོན་ཀྱང་གཞན་གྱི་མི་ཁ་མ་བཟོད་པར་སྐྱེས་པ་ཡིན་ནའང་དེ་
ལ་སྐྱེ་བའི་བཀའ་དྲིན་མེད་དོ། །ཨ་མས་ན་ཟུག་མང་པོ་མྱོང་བ་དང་ཨ་ཕས་སེམས་ཁྲལ་མང་པོ་བྱེད་པ་ཡོད་
པས་བཀའ་དྲིན་ཆེན་པོ་རེད་བསམ་པ་ནི་ནོར་འཁྲུལ་རང་རེད། དེ་ལྟར་ན་ཨ་མས་དུག་བཟོས་ནས་གྲོད་ཁོག་
བཤལ་བ་ཡིན་ནའང་ན་ཟུག་དང་སེམས་ཁྲལ་ཡོད་པས་ཕྲུ་གུ་སྐྱེ་བའི་བཀའ་དྲིན་ཡོད་པ་ཡིན་ནམ།
མ་གཞི་ཕྲུ་གུའི་སྐྱེ་སྒོ་མ་བཀག་པས་བཀའ་དྲིན་ཆེན་པོ་རེད་བསམ་ཡང་དེ་ནི་ཨ་མ་རང་ངོ་ཚ་ཁ་སྐྱེངས་
མི་ཡོང་བའི་ཕྱིར་དང་སྐྱེས་པའི་བྱམས་བརྩེ་ཐོབ་ཕྱིར་ཕྲུ་གུ་སྐྱེས་པ་ཡིན་པས་དེ་ཡང་ཕྲུ་གུ་ལ་བཀའ་དྲིན་བྱས་
པ་གང་ཡང་མ་རེད། ད་དུང་ཕྲུ་གུ་ཁོག་ཏུ་ཞུགས་པ་ནས་མ་སྐྱེས་བར་ལ་ཨ་ཕས་ཐ་མ་ཁ་དང་སྣ་དུད་འཐེན་པ།
རྒྱན་བཙུགས་བྱེད་པ། ཕྲུ་གུའི་ཨ་མར་ཁོང་ཁྲོ་སློང་བ་དང་། ཨ་མས་ཆང་རག་འཐུང་བ། ལོག་པར་གཡེམ་
པ། ཁ་ངན་ཚིག་ངན་སྨྲ་བ་སོགས་བྱས་ནས་ཁོག་ནང་གི་ཕྲུ་གུའི་བདེ་ཐང་ལ་འགན་འཁྲི་མེད་པ། སེམས་
ཁམས་ལ་བགས་ཆགས་ངན་པ་བཟོ་བ་དེ་དག་ནི་སྐྱེ་བའི་བཀའ་དྲིན་མེད་པའི་རྟགས་རེད། བྱ་སྤྱོད་འདི་དག་ལ་
ཞུགས་ནས་ཕྲུ་གུ་སྐྱེ་མཁན་གྱི་ཕ་མ་དག་ནི་ཕྲུ་གུ་ལ་སྐྱེས་པའི་བཀའ་དྲིན་གཏན་ནས་མེད་ཅེས་སྨྲ་ནུས་སོ། །
སྔོན་གྱི་དུས་སུ་ཕ་མ་མང་པོ་དག་གིས་ཕྲུ་གུ་འཁོར་བ་ནས་བཟུང་། ཕ་མ་གཉིས་གཙང་སྦྲ་ལ་གནས་པ།

· སེམས་བཟང་གཞན་ཕན་ལ་བརྩོན་པ། དུད་ཆང་རྒྱན་འཛུགས་སོགས་ཀྱི་སྤྱོད་ངན་སྤོང་བ། ཕྲུ་གུ་དེ་བདེ་
ཐང་ངང་སྐྱེ་ཐུབ་པ་དང་སྐྱེས་པའི་རྗེས་སུ་མི་སེམས་བཟང་ཅན་ཞིག་དང་གཞན་ཕན་གྱི་ལས་འགྲུབ་ཐུབ་པ།
རྒྱལ་བའི་བསྟན་པ་ལ་ཕན་འདོགས་ནུས་པ། མདོར་ན་རང་གཞན་ཀུན་ཕན་གྱི་སྐྱེས་བུ་བཟང་པོ་ཞིག་ཡོང་
ཐུབ་པའི་ཕྱིར་ཡར་དཀོན་མཆོག་ལ་མཆོད་པ་འབུལ་བ། མར་ངན་སློང་ལ་སྦྱིན་པ་གཏོང་བ། བར་དུ་བྱིས་
པར་སྟོན་མོ་གཤོམ་པ། ཕ་མ་རྒས་ཁོག་ལ་བཀུར་བསྟི་ཞབས་གཏོགས་སྒྲུབ་པ། འདྲ་མཉམ་གྲོགས་རིགས་
དག་དང་ཡུལ་མི་ཁྱིམ་མཚེས་དག་ལ་སྙུན་མཁས་སོགས་མདོར་ན་ལས་བཟང་ཆེ་ཕྲ་གང་རུང་གི་སྒོ་ནས་
ཚོགས་བསོག་པ། འཇིག་རྟེན་ཆོས་བཞིན་སྐྱོང་ནུས་པའི་ལས་བྱེད་པའམ། རྒྱལ་བསྟན་མཐའ་ནས་འདེགས་
པའི་བསྟན་འཛིན་དམ་པ། ཡང་ན་གང་གཤེགས་འགྲོ་དོན་ལ་ཞུགས་པའི་བྱང་ཆུབ་སེམས་དཔའ་དཔའ་བོ་
ཆེན་པོ་སོགས་དོན་ལྡན་གྱི་སྐྱེས་མཆོག་ཅིག་ཡོང་བའི་ཕྱིར་སྨོན་ལམ་དང་དེའི་དོན་དུ་བསྔོ་བ་བྱེད་པ་སོགས་
ནི་ཕྲུ་གུ་སྐྱེ་བའི་བཀའ་དྲིན་ཡོད་པའི་ཕ་མ་ངོ་མ་དག་རེད།
འོན་ཀྱང་ཁྱེད་ཀྱིས་ཕྲུ་གུ་སྐྱེ་བའི་དོན་དུ་འདི་ལྟར་བྱེད་མྱོང་ངམ། དེས་ན་ཟུག་མྱོང་བ་ཙམ་དང་སེམས་
ཕྲལ་བྱེད་པ་ཙམ་ནི་སྐྱེ་བའི་བཀའ་དྲིན་མ་རེད་ཅེས་ཡང་བསྐྱར་ཞུ་འདོད། ཕ་མ་རྣམ་པས་ཕྲུ་གུ་འཁོར་བ་ནས་
བྱམས་དང་བརྩེ་བ་ཡོད་དགོས་ལ་དགའ་བཞིན་སྤྲོ་བཞིན་སྐྱེ་ཐུབ་པ་བྱེད་རྒྱུ་དང་། དེའི་དོན་དུ་ལས་བཟང་དང་
སེམས་བཟང་ཚོགས་བསོག་སོགས་ལ་འབད་དགོས་པ། ལྷག་དོན་སྤྱོད་ངན་དག་སྤང་ནས་ཡ་རབས་སྤྱོད་
བཟང་ལ་གནས་དགོས་རྒྱུ་དེ་ཆེས་གལ་ཆེ་བ་རེད། དེ་ལྟ་བུའི་བྱ་ཐབས་མ་བསྟེན་པར་སྐྱེས་ཟིན་པའི་རྗེས་
སུ་ཕྲུ་གུ་ཁ་ལ་མི་ཉན་པ་དང་། ནད་ཀྱིས་ཟིན་པ། ཞ་རིལ་དང་ལོང་བ། འོན་པ་དང་ལྐུགས་པ་སོགས་བྱུང་
བའི་ཚེ་སྡུག་བསྔལ་དང་གཉའ་གནོན་དུ་འགྱུར་ཡང་བྱ་ཐབས་ཆུང་། ཕ་མ་རྣམ་པས་འབྱུང་ཉེ་བྱ་ངན་དག་དང་
དགོས་པའི་ཚོགས་བསོག་དེ་དག་དང་ཕྲུ་གུའི་བདེ་སྡུག་དང་སེམས་ཁམས་དང་ལུས་ཁམས་ལ་ཡང་བསམ་
གཞིག་རེ་མཛོད། །
2015/12/09 ཉིན་གཙང་ལྷན་སྨྱོན་གྱིས།

བདེ་ཐང་ནི་བདེ་སྐྱིད་ཡིན།
ཧའོ་དགོན། ཟླ་གཞོན།
ནད་མེད་སྐབས་ཀྱི་བདེ་ཐང་དེ་བདེ་སྐྱིད་ཡིན་པར་ངོས་འཛིན་བྱེད་དགོས། བདེ་ཐང་ནི་བདེ་སྐྱིད་ཡིན།
བདེ་ཐང་ལ་མ་འབད་ན་བདེ་སྐྱིད་དེ་ནི་ནམ་ཡང་གནམ་ནས་ལྷུང་བ་མི་སྲིད། མི་དང་དུད་འགྲོ་སྲོག་ཆགས་སུ་
འདྲ་ཞིག་ཡིན་རུང་བདེ་བ་འདོད་པ་དང་སྡུག་བསྔལ་མི་འདོད་པ་འདྲ་འདྲ་རེད། རྒྱུ་མཚན་དེའི་ཕྱིར་བདེ་བ་
འཚོལ་བའི་ཐབས་ཉུང་བསྡུས་ཤིག་བཤད་འདོད་པས་གཤམ་འོག་ཏུ་གཟིགས་པར་འཚལ་ལོ། །
འདི་ལྟར་དུས་རབས་ཉི་ཤུའི་སྐབས་ལ་མཚོན་ན། འཛམ་བུ་གླིང་གི་མི་རྣམས་ཕལ་ཆེར་ལྟོ་གོས་དཀོན་
པའི་རྐྱེན་གྱི་ཟས་གོས་མ་འབྱོར་བའི་སྡུག་བསྔལ་གྱིས་ཉེན་པ་ལས་ཟས་རིགས་ཀྱི་ནད་རྐྱེན་བྱེད་པ་ནི་སྤྱིར་
བཏང་ནས་ཉུང་ཉུང་རེད། ད་སྐབས་ནི་དུས་རབས་གསར་པའི་འཕེལ་རྒྱས་ཀྱི་གོམ་འགྲོས་ལྟར་ཟས་རིགས་
ཀྱང་འདྲ་མིན་སྣ་ཚོགས་དབྱར་གྱི་ཤ་མོང་རྡོལ་བ་བཞིན་དུ་ཡོད་ལ་ལོངས་སུ་ཡང་སྤྱད་ཀྱི་ཡོད། ཡིན་ན་ཡང་
སྐྱེ་བོ་མི་ཉུང་བ་ཞིག་ལ་མཚོན་ན་ཟས་རིགས་ལོངས་སྤྱོད་ཐུབ་ན་ཁེ་ཕན་རྐྱང་པར་རྩི་བ་ལས་འཇུག་འབྲས་
བདེ་ཐང་ལ་བསམ་བློ་ཏིལ་འབྲུ་ཙམ་ཡང་གཏོང་གི་མེད་པའི་སྲོལ་ངན་འདི་འདྲ་ནི་ང་ཚོའི་མིག་ལམ་དུ་མཐོང་
བའི་སྣང་ཚུལ་ཡང་གསལ་པོ་ཡོད་པ་སྨྲོས་མི་དགོས་སོ།
རྒྱུ་མཚན་དེས་ན་སྔར་དང་མི་འདྲ་བར་ད་སྐབས་ཟས་ནད་ཀྱང་མི་ཉུང་བ་ཞིག་ཡོད་དེ། སྔར་གོ་མ་མྱོང་
བ་དང་མཐོང་མ་མྱོང་བའི་ནད་ངན་སྣ་ཚོགས་ཕོག་ནས་སྨན་ཁང་ནང་འཚང་ཁ་ཤིག་ཤིག་ངང་མི་འདོད་བཞིན་
དུ་འཇུག་གིན་ཡོད་པ་ནི། དུས་རབས་གསར་པའི་འཕེལ་རྒྱས་ཀྱི་ཁྲོད་ནས་མི་འདོད་བཞིན་དུ་རང་རང་གིས་
ལོངས་སྤྱོད་གནང་བའི་འབྲས་བུ་དང་། མ་ཟད་རང་གི་དགའ་ཉེ་སྤུན་མཆེད་ཚོའི་འབད་འབུངས་བྱས་པའི་རྒྱུ་
ནོར་དང་ཆེས་རིན་ཐང་ཆེ་བའི་རྩ་ཆེའི་དུས་ཚོད་ཀྱང་དེ་ལྟར་དུ་སྨན་ཁང་ནང་དུ་ཤོར་འགྲོ་བ་སོགས་ཟ་རོའི་
སྒང་ལ་ཁ་སྐྱོག་ཟེར་བའི་དཔེ་ལྟར་རེད། འོན་ཀྱང་སླད་ཕྱིན་ང་ཚོ་བོད་པ་ཚོས་ཤེས་དགོས་པ་ནི་མིག་དཔེ་ཡར་
འདྲེན་བྱེད་རྒྱུ་རྣམ་ནས་བདེ་ཐང་གི་རྒྱུན་ཤེས་ལ་མྱོང་རོལ་བྱ་དགོས། དཔེར་ན། ཁ་ཚེ་ཞེས་པའི་མི་རིགས་

ལྟ་བུ་ལ་ཆ་མཚོན་ན་ཟས་གང་བྱུང་དང་ཟ་ཁང་གང་བྱུང་དུ་ཟས་རིགས་མི་ཟ་བ་སོགས། བདེ་ཐང་གི་རྒྱུན་
ཤེས་གསར་པ་ཞིག་ཁོ་ཚོའི་དང་ཐོག་མའི་དམིགས་ཡུལ་ངེས་ཅན་དུ་བཟུང་གྱིན་ཡོད་པ་ནི་འཛམ་གླིང་ཀུན་ན་
ཡོངས་གྲགས་རེད།
ལྷག་དོན་དུ་ཁ་ཆེ་ནི་ནད་ཉུང་མི་རིགས་སམ་མི་རིགས་འཕེལ་རྒྱས་ཆེ་གྲས་སུ་ཡང་འགྲོ་བཞིན་ཡོད།
འོན་ཀྱང་ང་ཚོ་བོད་མི་རིགས་ནི་དེ་འདྲ་མ་ཡིན་པར་བཟའ་འདོད་དང་འཐུང་འདོད་བྱུང་ཚེ་དེ་མ་ཐག་ཏུ་སྤུས་
ཚད་ཕར་བཞག ཁྱི་ལ་ཤ་གཡུགས་པ་ལྟར་བཟའ་ཉག་ཅིག་དང་འཐུང་ཉག་ཅིག་བྱེད་པ་ནི་བདེ་ཐང་ལ་དོ་སྣང་
མེད་པའི་སྣང་ཚུལ་གསལ་པོ་ཡིན་པ་དེ་ནས་ཤེས་གསལ་རེད། མ་གཞི་ནས་དུས་རྒྱུན་དུ་བདེ་ཐང་རྒྱུན་ཤེས་
ཀྱི་སློབ་གསོ་སོགས་ཞན་པས་བདེ་ཐང་ཤེས་བྱའི་ཆུ་ཚད་ཧ་ཅང་གི་སྐྱོ་བོ་ཆགས་འདུག དེས་ན་གུས་པས་མི་
རིགས་སྤྱི་དང་བྱེ་བྲག་བོད་མི་རིགས། ལྷག་པར་དུ་རང་གི་ཁྱིམ་ཚང་ཐ་ན་རང་ཉིད་བཅས་ནས་འགོ་བརྩམས་
ཏེ་བདེ་ཐང་གི་སློབ་གསོ། བདེ་ཐང་གི་རྒྱུན་ཤེས། བདེ་ཐང་གི་སློབ་སྦྱོང་སོགས་ལ་འབད་བརྩོན་ཆེར་སྐྱེད་བྱ་
རྒྱུ་ནི་ཆོས་དང་འཇིག་རྟེན་གང་ནས་བསམ་ཡང་སྔོན་འགྲོའི་ཆ་རྐྱེན་ཐོག་མ་དེ་རེད་འདུག་པས། དེས་ན་ཚང་
མས་བདེ་ཐང་གི་སློབ་གསོ། བདེ་ཐང་གི་རྒྱུན་ཤེས། བདེ་ཐང་གི་སློབ་སྦྱོང་སོགས་ལ་འབད་རྒྱུའི་རེ་བ་གུས་
པས་སྙིང་དབུས་ནས་ཞུ་བཞིན་ཡོད།
ཀ་ཡེ་གསན་དང་སྙིང་ཉེ་གྲོགས་པོ་ཚོ།།
ཁ་ལ་གང་འདོད་བཞིན་དུ་མ་ཟ་རོགས།།
ག་དུས་ཡིན་ཡང་བདེ་བ་དགོས་པའི་ཕྱིར།།
ང་ཚོ་མཉམ་དུ་བདེ་བའི་ལམ་ལ་འགྲོ །
ནད་མེད་པའི་སྐབས་ཀྱི་བདེ་ཐང་དེ་ལ་མཐོང་ཆེན་བྱས་ནས་བདེ་ཐང་དེ་བདེ་སྐྱིད་ཡིན་པར་ངོས་འཛིན་དགོས།
2015/12/18ཉིན། ཟླ་གཞོན་ནས།

ལོ་གཅིག་གི་ཞལ་གྱེས།
འོད་ཡུག་བསྟན་འཛིན།
༡
ལོ་གཅིག་ཟླ་བ་བཅུ་གཉིས། ཞག་མ་སུམ་བརྒྱ་དྲུག་ཅུ་ཟེར་བའི་ཐ་སྙད་འདི། དབུ་དཀར་བགྲེས་པོའི་མ་ཎིའི་
གསེང་། ཆུང་ཆུང་བྱིས་པའི་སྐྱོར་སྦྱང་ཁྲོད། བྱམས་ལྡན་ཨ་མའི་བསླབ་བྱའི་བར་ནས་ཐོས་པ་ཉུང་ཉུང་མིན།
༢
ངས་ལོ་གསར་པའི་ཆང་ཕུད་འདི་མཐོ་གངས་དཀར་ཀྱི་དབུ་རྩེར་མཆོད་ནས་ལོ་གསར་པ་འདིར་གངས་
དཀར་ལས་ལྷག་པའི་མི་རིགས་ཀྱི་རིག་གཞུང་འདི་མ་ཉམས་གོང་འཕེལ་གྱི་འགན་འཁྲི་འཁུར་རྒྱུའི་དམ་བཅའ་
བཞག སྨོན་ལམ་བཏབ། ཟས་སྦྲང་དཀར་རྩམ་པའི་ལྷ་རྒྱལ་འདི། དམའ་གཡུ་མཚོའི་ཁར་འཐེན་ཏེ་ངང་རྒྱུད་ཆུ་
མོའི་རྒྱུན་ལ་འཁྱུད་ནས་རང་གི་ཐོབ་བྱ་གཞན་ལ་སྤྲད། གཞན་གྱི་སྡུག་བསྔལ་རང་གི་འཁུར་རྒྱུའི་ཆོད་སེམས་
བཞག མནའ་ཚིག་བཞག
༣
ལོ་གཅིག་གི་ཕ་མ་སྤུན་མཆེད་ཀྱི་མཉམ་འཛོམས། གྲོགས་པོ་གྲོགས་མོའི་དགའ་འཛོམས། རྒྱན་གོས་
ཀྱི་འགྲན་རྩོད། ལྦུ་ཆང་ཕུད་གཏོར། འཛོམས་འཛོམས་ཀྱི་མི་ཚེ། རྒྱན་འཛུགས་ཀྱི་ངར་སྒྲ་ཉིན་འདི་ནས་འགོ་
ཚུགས་སོང་།
དྲིན་ཕ་མས་ཕུག་བསམ་དང་འགན་འཁྲི། རིག་གནས། བྱམས་སེམས། བློ་རྒྱ་ཡོད་པའི་མི་ཞིག་བྱེད་
དགོས་པའི་མངག་བྱ། རེ་བ། འབོད་སྐུལ་མདོར་ན་ཚེ་གཅིག་གི་བསླབ་བྱ་ང་ལ་གནང་། གྲོགས་དགའ་ཉེས་རྒྱུ་
དངུལ་དང་རྒྱན་ཆ། འཇོན་ཐང་། དཔའ་ཉམས། བློ་སྟོབས་ཡོད་པའི་གཞོན་པ་ཞིག་བྱེད་དགོས་རྒྱུའི་བློ་གཤེད།
ངར་ཤ་སོགས་ང་ལ་བསླབ།
༥ ཕྱིན་ཟིན་པའི་ལོ་རྙིང་འདི་མདང་གསུམ་གྱི་རྨི་ལམ་ག་ནས་ཡིན། འཆར་ལ་ཉེ་བའི་ལོ་གསར་འདི་ཁ་སང་

གི་གཏམ་རྒྱུད་དེ་བས་མིན། ཨ་མས་ང་ལ་བཅོལ་བའི་རེ་བ་དང་། ངས་མནའ་ཚིག་བཞག་པའི་དམ་བཅའ།
གྲོགས་པོས་བཤད་པའི་སྙིང་གཏམ་གྱི་འབྲས་བུ་དེ་དག་ག་དུས་འགྲུབ་པར་བྱེད།
༦
ངའི་ལོ་གཅིག་ཟླ་བ་བཅུ་གཉིས། ཞག་མ་སུམ་བརྒྱ་དྲུག་ཅུ། ཆུ་ཚོད་དང་། སྐར་མ་ད་དུང་སྐར་ཆ་ཚང་མ་
ཕྲེང་བརྒྱུད་བཞིན་འདས་དུས། འདས་སོང་གི་ལོ་ཟླར་ཕྱིར་མིག་བྱ་རྒྱུ་ངའི་འོས་འགན་ལ་འབབ་ན། ལེགས་
འགྲུབ་ཀྱི་འབྲས་བུ། གསར་གཏོད་ཀྱི་བྱ་བཞག གཞན་ཕན་གྱི་ལྷག་བསམ་སོགས་ནི་ནམ་མཁའི་སྐར་མ་ལག་
པས་ཟིན་པའི་གཏམ་རྒྱུད་ཡིན།
༧
ཐོབ་འོས་པའི་གྲུབ་འབྲས། ལེན་དགོས་པའི་རིག་གནས། ཟིན་དགོས་པའི་དུས་ཚོད་ཚང་མ་རྨི་ལམ་གྱི་
ནང་ནས་རྙེད། ཞེ་སྡང་དང་། ཕྲག་དོག ང་རྒྱལ་གྱི་མེ་ལྕེ་ནི་ནམ་ཡང་ཡལ་བ་མེད་པའི་གྲིབ་གཟུགས་ཞིག
༨
དུས་རབས་ཀྱི་མི་བུ་ང་ལ། རིག་གནས་ཀྱི་གོ་ཆ། ནང་ཆོས་ཀྱི་ཞག་ཚི། ཡུམ་ཆེན་གྱི་དྲིན་གསོ་རྒྱུ་སོགས་
ནི་ལོ་ནས་ལོ། ཟླ་ནས་ཟླ་བྱས་གང་ཡང་མེད་པར་འདས་སོང་།
༩
ངའི་
སང་ལོ་ཟེར་བའི་ཐ་སྙད་འདི་གོ་རྒྱུ་མེད་ན། རིན་ཆེན་ལས་ལྷག་པའི་དུས་ཚོད་འདི་འགྲོ་རྒྱུ་མེད་ན།
ནུས་པ་མེད་པའི་རྣམ་ཤེས་འདི་འཆི་རྒྱུ་མེད་ན། ཞེ་སྡང་དང་། ཕྲག་དོག ང་རྒྱལ་གཏི་མུག་ཚང་མ་སྦི་རག་གི་
ཉིང་ཁུའི་ནང་བླུགས་ནས་འཐུང་སྲིད། ཆུ་ཚོད་ཀྱི་ཐག་ཐག་ཟེར་བའི་སྒྲ་སྐད་འདིས་ང་སྒུག་གི་ཡོད་ན། ངས་
ཤེས་བྱ་དང་། གཞན་ཕན། བྱམས་སེམས་དང་བློ་རྒྱ་མདོར་ན་དུས་རབས་ཀྱི་མི་བུ་ཞིག་གི་འགན་ཁྲི་ཚང་མ་
རྒྱན་འཛུགས་ཟེར་བའི་རོལ་རྩེད་འདིའི་ནང་ནས་ཐོབ་པར་བྱེད་སྲིད།
༡༠
འདས་སོང་གི་ལོ་ཟླས་ཕྱིར་འཐེན་གྱི་སྐལ་བ་ཞིག་སྤྱད་ན། ངས་ད་དུང་སྦི་རག་གི་གཡུ་མཚོ་འཁྱིལ་སྲིད་ལ་
རྒྱན་འཛུགས་རི་བོ་བཞིན་སྤུང་སྲིད། གང་ལྟར་ང་ལ་གྲུབ་འབྲས་དང་། གཞན་ཕན་གྱི་སྤོབས་པ། ཀུན་སློང་གི་
སྙིང་སྟོབས། གང་ཡང་མ་ཐོབ་པར་འདི་ལྟར་ཞལ་གྱེས་ཞུའོ། །

བདེན་དོན་གྱི་རྨ་ཁ།
ཧའོ་དགོན་བཤད་གྲྭ། ཡང་གསང་དོན་རྟོགས།
ཡིད་སྐྱོ་བ་ཞིག་ལ་འདས་ཟིན་པའི་དུས་རིམ་འདིའི་ནང་འགྲོ་བ་མི་རྣམས་ཀྱིས་ཉམ་ཐག་པའི་རང་བྱུང་
ཁོར་ཡུག་དང་། མི་རབས་རྗེས་མའི་མི་དག་ལ་བསམ་བློ་གཏན་ནས་མ་གཏང་བར། མཐོ་སྒང་གི་གཏེར་ཁ་དག་
ལ་ཚོད་འཛིན་གང་ཡང་མེད་པའི་སྒོ་ནས་སྔོག་འདོན་བྱས་ཏེ། དེ་དག་གིས་འཐབ་རྫིང་གི་མཚོན་ཆ་དང་སྦར་ལ་
ཁད་པའི་རྡུལ་ཕྲན་འབར་མདེལ་དང་། དེ་མིན་མཁོ་མེད་ཀྱི་རང་བྱུང་ཁོར་ཡུག་ལ་གནོད་སྐྱོན་ཆེ་བའི་འགྱིག་
རིགས་ལ་སོགས་བཟོས་ནས། སའི་གོ་ལ་ཁྱོན་ཡོངས་ཀྱི་འགྲོ་བ་མིའི་བདེ་སྡུག་ལ་བསམ་བློ་ཏིལ་འབྲུ་ཙམ་
ཡང་མ་གཏང་བར་མཁོ་མེད་ཀྱི་བཟོ་གྲ་མང་པོ་ཞིག་བཙུགས་ནས། གནས་སྐབས་མི་རྣམས་ཀྱི་འཚོ་བ་འཕེལ་
རྒྱས་ཡོང་བར་འབད་བརྩོན་བྱས་ནས་མཐར་ཐུག་འབྲས་བུ་གང་འདྲ་ཡོང་བ་ཞིག་ལ་བསམ་བློ་མ་གཏང་བ་མ་
ཟད། མི་རབས་རྗེས་མ་རྣམས་དང་འཛམ་གླིང་སྤྱི་དང་བྱེ་བྲག་འགྲོ་བ་སོ་སོར་བསམ་བློ་མ་གཏང་བར་བདག་
མེད་ཀྱི་རྩི་ཤིང་དང་སྲོག་ཆགས་མང་པོ་རྩ་སྟོང་བཏང་བ་དང་། ལུགས་མཐུན་མེད་པར་གཏེར་རྫས་འདྲ་མིན་
སྔོག་འདོན་བྱས་ཏེ་རང་བྱུང་ཁམས་ཀྱི་ལྷད་མེད་པའི་ཁོར་ཡུག་གཏོར་ཕམ་ཚད་མེད་བྱུང་བ་མི་རྣམས་ཀྱིས་ད་
ལྟའི་དུས་སུ་མངོན་སུམ་དུ་ཤེས་ཀྱི་ཡོད།
རྒྱུ་རྐྱེན་དེ་ལ་བརྟེན་ནས་ད་ལྟའི་སྐབས་སུ་སའི་གོ་ལར་སྤྱིའི་མཁའ་རླུང་བཙོག་ཅིང་དྲོད་ཚད་ཇེ་ཆེར་
འཕེལ་བ་འགྲོ་བ། མི་དང་ཕྱུགས་སོགས་ལ་བཅོས་ཐབས་མེད་པའི་སྔར་མེད་ཀྱི་ནད་ཡམས་མང་པོ་བྱུང་བ།
འཐུང་ཆུ་རྣམས་བཙོག་པར་གྱུར་ཞིང་གངས་རི་རྣམས་རིམ་གྱི་བཞུར་བ་དང་། བྱེ་བྲག་ས་ཆ་འགའ་རེར་ས་
ཡོམ་དང་འགའ་རེར་ཆུ་སྐམ་པ་འགའ་རེར་རྒྱ་མཚོ་ཁྱོམ་པ། འགའ་རེར་ཆར་ཆུ་མ་འབབ་པར་ཐན་པ་ཤུགས་
ཆེན་བྱུང་བ་སོགས་དཀའ་གནད་མང་པོ་འཕྲད་དང་འཕྲད་བཞིན་པ་ད་ལྟའི་དུས་སུ་མི་རྣམས་ཀྱིས་མངོན་སུམ་
དུ་མཐོང་གི་ཡོད།
དེར་བརྟེན་གོང་རིམ་གྱི་བློ་མཐུན་རྣམས་ཀྱིས་རང་ཉིད་ཀྱི་ཐོབ་གོ་གནས་དང་ལྟོ་གོས་ཁོ་ནར་མ་བསམ་

པར། ཕྱིས་སུ་སའི་གོ་ལ་འདིར་འཕྲད་དང་འཕྲད་བཞིན་པའི་དཀའ་རྙོག་གམ་རྐྱེན་ངན་དེ་དག་ལས་གྲོལ་ཐབས་
དང་འགྲོ་བ་རྣམས་ཀྱི་བདེ་སྡུག་དང་སྤྱི་ཚོགས་ཁྱོན་ཡོངས་ལ་ཞི་བདེ་དང་ཁེ་ཕན་སོགས་ལ་དོ་ཁུར་ཚད་མེད་
གནང་རྒྱུའི་རེ་བ་ཡོད་ལ། ཆབས་ཅིག་སྤྱི་ཚོགས་ཁྱོན་ཡོངས་ལ་དོ་ཁུར་གནང་མཁན་གྱི་ལྷག་བསམ་ཅན་གྱི་
མི་སྣ་དག་གིས་ཀྱང་ས་གོ་ལ་འདིར་འཕྲད་དང་འཕྲད་བཞིན་པའི་དཀའ་རྙོག་གམ་རྐྱེན་ངན་དེ་དག་ལས་གྲོལ་
ཐབས་དང་། འགྲོ་བ་རྣམས་ཀྱི་བདེ་སྡུག་དང་སྤྱི་ཚོགས་ཁྱོན་ཡོངས་ལ་ཞི་བདེ་དང་ཁེ་ཕན་སོགས་ལ་དོ་འཁུར་
གང་མང་ཡོད་པ་གུས་པ་རང་ཉིད་ཀྱི་བློ་སྟོབས་ཆེན་པོའི་སྒོ་ནས་རེ་བ་ཆེན་པོ་ཞུ་བཞིན་ཡོད་ལ། ཆབས་ཅིག་
དེང་སྐབས་རྩོམ་པ་པོ་རྣམས་ཀྱིས་ཕྱི་ཁོར་ཡུག་མཛེས་པོ་འམ་ཡང་ན་མིའི་རྣམ་པ་འམ་རང་ཉིད་ཀྱི་གཤིས་ཀ་
འམ་གཞན་སྐྱོན་ལ་སོགས་ལ་དཔྱོད་པའི་རྩོམ་ཡིག་འབྲི་བ་ལས།དུས་རབས་འདིར་ཕྲད་དང་ཕྲད་བཞིན་པའི་
རྐྱེན་ངན་ནམ་འགྲོ་བ་རྣམས་ཀྱི་བདེ་སྡུག་དང་། འཛམ་གླིང་ཁྱོན་ཡོངས་འཚེ་མེད་ཞི་བདེ་ཡོང་བ་དང་འགྲོ་བ་སོ་
སོའི་ཁེ་ཕན་དང་ལྷད་མེད་པའི་སའི་གོ་ལར་གཅེས་སྐྱོང་། དེ་མིན་གཏེར་ཁ་དང་ནགས་ཚལ་དང་ཆུ་དང་བདག་
པོ་མེད་པའི་རི་དགས་སོགས་ལ་གཏོར་ཕམ་བྱེད་པ་དག་ལས་གྲོལ་ཐབས་ཀྱི་རྩོམ་ཡིག་དང་། སའི་གོ་ལ་དང་
གཏེར་ཁ། ནགས་ཚལ། ཆུ། བདག་མེད་རི་དགས་སོགས་ལ་གཅེས་སྐྱོང་བྱེད་ཚུལ་སོགས་ཀྱི་ཐད་ལ་རྩོམ་
ཡིག་འབྲི་མཁན་ཅུང་ཟད་ཉུང་བས། ཕྱིས་སུ་རྩོམ་པ་པོ་རྣམས་ཀྱིས་བསམ་བློ་རྙིང་པ་དེ་དག་བོར་ནས་དུས་
རབས་དེར་ཆེས་མཁོ་བའི་རྩོམ་ཡིག་གང་མང་བྲིས་རྒྱུའི་རེ་བ་ཆེན་པོ་ཞུ་བཞིན་ཡོད་ལགས། བཀའ་དྲིན་
ཆེའོ། །
གནའ་སྒྲུང་ཞིག་འབྲི་རོགས།
ཧའོ་དགོན་བཤད་གྲྭ། རྨི་ལམ་སྲས་པོ།
༧མཁན་རིན་པོ་ཆེ་ཚེ་དབང་དོན་གྲུབ་མཆོག་ལ་ཕུལ།
སྲིད་པའི་སྒྲ་དབྱངས་དགྱེས་པའི་རོལ་མཚོ་ཞིག་གིས། ཁུ་སིམ་མུན་པའི་ཞིང་ཐང་དཀྲོག་ཅིང་། གདོད་
མའི་རྨི་ལམ་དེ་དཔྲལ་བའི་དབུ་རྩེ་རུ་མངོན་དུས། བསིལ་རླུང་དལ་བུར་ལྡང་བའི་ཉག་ག་དེ་ན། སྨྲ་ཚོད་མི་ཤེས་
པའི་བྱིས་པ་རྩེད་རྒྱལ་དེའི་ངོ་གདོང་ལས། སེར་གཤོར་ཟིན་པའི་དབྱངས་གསལ་གྱི་ང་རོ། འཐོར་གྲུམ་བྱུང་

ཟིན་པའི་མུན་ནག་གི་གོམ་སྒྲ། གད་སྙིགས་བཞིན། ཐལ་སྐྱ་ལྟར། སྤྱི་ཚོགས་ཀྱི་བར་གསེང་ན་ལྷུང་འགྲོ་བ།
སུས་ཀྱང་དོ་སྣང་བྱས་ཟིན་ནམ།
རྒྱང་རིང་རྒྱང་རིང་དུ་འགྲོ་དུས། ཆེས་སྙིང་ཉེ་བའི་སེམས་ཀྱི་ལོ་མ་དེ་དང་འགྲོགས་བཞིན། གསང་བའི་
གཅེར་སྐྱོབ་དེ་ཤེས་རིག་གི་འབྱུང་བས་སྤུར་ཟིན་པས། སྣང་བ་བན་བུན་མིན་པའི་ཡོད་ཚད་དང་ཡོད་ཚད་ཀྱི་
ཆེད་དུ། སྒྲ་དབྱངས་རྒྱ་མཚོའི་མཁའ་རུ་འཕྱོ་ཞིང་། ཆོས་ཀྱི་སྒྲ་སྙན་ལྷང་ངེར་དཀྲོལ་བཞིན་པའི། ལོ་རྒྱུས་ཀྱི་
རླབས་རྒྱུན་ཁྲོད་བརྗོད་དུ་མེད་པའི་སྙིང་སྟོབས་ཤིག སྙིང་རུས་ན་མཛེས་པ་ཡུག་གཅིག་པའི་དར་དཀར་ཞིག
བྱམས་བརྩེའི་གཤོག་པ་རིང་མོ་ཞིག་ཏུ་སྤྲུལ་ནས། འགྲོ་བ་དག་གི་བྲང་ཁར་འཁྱུད་བཞིན། སྙིང་རྗེའི་ལག་ཟུང་
དྲོན་མོས། བྱིལ་བྱིལ་ཞིག་བྱ་བཞིན་འདུག་སྟེ། ངའི་མུན་ནག་གི་མེ་ལོང་དུ། ལོ་རྒྱུས་ཀྱི་རྐང་རྗེས་དེ་གསལ་
ཟིན་པ་ནས། བློ་སྤོབས་ཀྱི་ངོས་འཛིན་ཁྲོད་དུ་འོད་གསལ་གྱི་མར་རེ་སྤར་སྒོ་བརྩམ།
ཡིན་ནའང་ཕྱིན་ཕྱིན་པའི་མཐའ་མར། གློ་རྡེག་གི་ཐ་སྙད་ཡ་མཚན་དེ། རྣ་བ་དང་མིག་ལམ། མདོར་ན་
དབང་པོའི་སྒོ་ཡོད་ཚད་དུ། གང་དྲན་མེད་པར་འབུས་པས། མཐའ་མཚམས་ནས་ཙིར་གྱིན་པའི་དམྱལ་ཁམས་
ཀྱི་ངུ་ཟུག་དེས། རྟོག་པའི་བར་འཁྱམས་དུ་ལྡིང་སྐོར་ལ་རྩེན་ནས་འདུག
ཐེར་ཟུག་གི་རྒོད་པོ་དེ་ལ་འཁྲེལ་དགོད་དང་ཞེ་སུན་ཡང་ཡང་བྱེད་བཞིན་པ་ང་ཚོ་སུས་ཀྱང་རྟོགས་དོན་
དུ་གྱུར་མེད་པས། འདྲ་གཟུགས་ཀྱི་གྲུ་ཁའི་ཕར་ངོགས་སུ་སྣང་བའི་རྒྱང་ཤེལ་ཞིག་ལ་རེམ་ཡང་། ད་དུང་སུ་
ཡིས་རྟོགས་ཡོད་དམ། དེས་མ་ཚད། ངུད་མོའི་ནས་ཆང་གི་བཟི་རུ་བཅུག་པའི་ཡོ་ལང་འཕྲུལ་འཁོར་དག
འུ་ཚོའི་སྲིད་པའི་གྲོང་ཁྱེར་དུ་སྡུག་ཡུས་ཀྱི་འཚང་འོང་འདུག་པས། རྐྱེ་རྒུ་ཟད་པའི་རྣ་རྒྱན། ཁྱེད་ཀྱི་ཚ་བོ་
ངས། བག་དོག་མེད་པའི་ཆུ་མོའི་བཞུར་རྒྱུན་དེ་བཙལ་འདོད་པས། ཁྱེད་ཀྱི་ང་ལ་ཞི་བའི་གནའ་སྦྲང་ཞིག་
འབྲི་རོགས། །

དད་དམ་གཙང་མར་མོས་པའི་དཔེ་ཀློག་ལ་དོགས་པའི་
ཚོམས་ཀྱིས་མདའ་ཕོག་སྲིད།
ཤངས་བུ་བསྟན་པ་དར་རྒྱ་
དར་རྒྱས།
གང་ཞིག་སུ་ལའང་རིགས་ལམ་ཛ་ཧུའི་ཆབ། །
རེག་ན་ངོམ་པ་མེད་པའི་རྣམ་འགྲེལ་མཚོ། །
འཇུག་ན་ནང་གི་མི་གཙང་ཞི་གྱུར་པའི། །
བདེན་བཞིའི་གསང་གནད་དམ་པ་དེར་མཆོད་དོ། །
རིག་ན་ངོ་ཚ་འབྱིན་པའི་གནས་ལུགས་ལ། །
རང་སྐྱོན་འགེབ་པའི་ཐོ་ཡོར་མི་གཡོག་པ། །
འདི་ནི་རིགས་སྨྲའི་བློ་བསྐྱེད་འབྱུང་རྩ་སྟེ། །
ཕྱི་རྒོལ་ངར་ནས་འགྲམ་པར་བུས་ཀྱང་སྲུངས། །
ཚིགས་བཅད་ཀྱིས་འབྲི་བྱའི་ཡིག་དུམ་འདིའི་སྔ་རྒོལ་ལ་ཟུར་མདའ་འཕེན་པ་སྔོན་དུ་སོང་རྗེས་འདིར་གང་
ཟེར་འདོད་པ་ནི། དེང་སང་བོད་གངས་ཅན་ལྗོངས་ཀྱི་ཚད་ཉིད་རིག་པ་སྨྲ་བའི་གྲལ་ནས་རང་གི་ངོ་དཔང་
གཟེངས་སུ་བསྟོད་བྱེད་དམ་རྩོད་པ་སྨྲ་བའི་ཁྱུ་མཆོག་ལ་རེ་བ་ཁ་ཅིག་གི་ཞེ་འདོད་ལ་ཚད་མ་《རྣམ་འགྲེལ》
རིག་གཏེརགྱིས་བསྟན་པའི་རིགས་པ་དག་ནི་འཇིག་རྟེན་ན་འགྲན་ཟླ་དང་བྲལ་བ་དེར་བཟུང་ཡོད་པས།
ལོ་འཁོར་མོ་ཡུག་གཅིག གཉིས། གསུམ་རིང་ཚད་མ་རྣམ་འགྲེལརིག་གཏེརགྱི་རིགས་ལམ་ཁོ་ནར་
སྦྱངས་ཤིང་། རིགས་པ་འདི་དག་རང་གི་ཁྱད་ཆོས་སུ་ངོམ་བྱེད་གཅིག་པུར་བཟུང་ཡོད་པའི་བོད་ཀྱི་མཚན་
ཉིད་སློབ་སྦྱོང་པ་འགའ་ཞིག་གིས། ཚད་མ་"རྣམ་འགྲེལརིག་གཏེརའདི་རྒྱ་གཞུང་གྲུབ་མཐའ་གང་གི་

ཁོངས་སུ་གཏོགས་པ་ཡིན་མིན། རྒྱ་གཞུང་གྲུབ་མཐའ་དེ་དང་སྦྱར་ཚུལ་ཡང་མི་ཤེས་པར་དད་པ་དང་མོས་
པའི་ཞེན་ཁོག་མཁྲེག་པོ་པོས་མིང་སྙན་པོ་འདོགས་ཤིང་། ལྷག་དོན་ཚད་མ་རིག་གཏེརནང་གི་རིགས་པ་
དང་། བཤད་སྟངས་ཁ་ཅིག་ཚད་མ་ཀུན་བཏུསདང་རྣམ་འགྲེལ"གང་ལ་ཡང་མི་ལྟོས་པར་རང་ལུགས་
ཞེས་པའི་མིང་སྙན་པོས་དམ་བཅའ་མཁན་ཡོད་ཚོད། གནད་འདི་ནི་རང་གིས་ད་སྔ་ཡིན་ཐག་བཅད་ཟིན་
པ་མང་པོ་ལ་དད་མོས་རིངས་ལུགས་ཀྱི་དཔེ་ཀློག་བྱས་པ་ལས་དོགས་སློང་དང་། དགག་སྒྲུབ་ཀྱི་གཞུང་
ལམ་ལ་འགྲོ་མ་ཤེས་པས་ལན་པ་ཡིན། མ་ཟད། དེང་རབས་ཀྱི་རིགས་པ་སྨྲ་བའི་བགྲོད་དང་མི་བསྟུན་པ་
སྟེ། མོས་པ་དང་དད་དམ་གཙང་མའི་རྗེས་སུ་སྙེག་རྒྱུ་ཕར་ལ་ཞོག་སྔོན་གྱི་རིགས་པ་སྨྲ་བ་དཔལ་ཆོས་ཀྱི་
གྲགས་པའི་རྣམ་འགྲེལ་རང་འགྲེལ་ལས། དོན་དང་དོན་མ་ཡིན་པ་རྣམ་པར་འབྱེད་པ་ནི་རྗེས་དཔག་ལ་བརྟེན་
པའི་ཕྱིར་ཡིན་ལ། ཞེས་པའི་རྗེས་དཔག་གིས་ཀྱང་ས་དེ་ཙམ་མི་ཆོད་པར་དོན་དང་དོན་མ་ཡིན་པ་རྣམ་པར་
འབྱེད་པ་ནི་ཞིབ་འཇུག་ལ་རག་ལས་པ་ཡིན་པས་དོགས་འདྲི་དང་དཔྱད་ལོང་མེད་པའི་ཧོལ་རྒྱུགས་དང་
ཞེན་ཁོག་རྐྱང་པས་དཔེ་ཀློག་ལ་རིན་ཐང་གཏན་ནས་མི་རྙེད་ཅིང་རིགས་པ་སྨྲ་བའི་འགྲོ་སྟངས་མ་ཡིན་ནོ།།
སླར་སྨྲས་པ།
རབ་རིབ་ད་དུ་ར་བཟོས་དབང་སྐྱེས་བློ། །
སྤྲིན་བྲལ་ཉ་གང་ཟླ་བར་ངོ་འཕྲོད་ན། །
སྣང་ཚོད་བདེན་ངོར་མེད་པའི་དངོས་པོ་ལ། །
ཡིད་བརྟན་དབང་མེད་འཇུག་པ་སོ་སྐྱེའི་གཤིས།།
བོད་རྒྱལ་ལོ་༢༡༤༣རབ་གནས་མེ་སྤྲེལ་༢/༢༤ངལ་གསོའི་ཉིན་དེར་ཧའོ་བཤད་གྲྭའི་འདུ་ཁང་གི་སྟེང་
དུ་བྱུར་ཆེན་བིརླ་པས་ཟིན་བྲིས་སུ་བཏབ་པ་དགེའོ། །དགེ་འོ།།

བཟང་པོའི་སྤྱོད་ལམ།
ལྷ་ས་སློབ་འབྲིང་། བསྟན་འཛིན་ནོར་བུ།
བཟང་པོའི་སྤྱོད་ལམ་ཟེར་བ་དེ་གང་ཞིག་ཡིན། དེ་ཉིད་གང་དུ་ཡོད་ཅིང་དེས་གང་ཞིག་ལ་ཕན་ཐུབ། མ་
གཞི་བཟང་པོའི་སྤྱོད་ལམ་ནི་ང་ཚོའི་མིག་གིས་མི་མཐོང་ཞིང་ལག་པས་རེག་མི་ཐུབ་རུང་། དོན་དངོས་ཐོག་དེ་
ནི་ཆེས་མཛེས་སྡུག་ལྡན་པའི་གངས་ལྷ་མེ་ཏོག་ལྟ་བུའི་དྭངས་གཙང་གི་སེམས་ཁམས་ལྷད་མེད་ཅིག་རེད།
བཟང་པོའི་སྤྱོད་ལམ་ལ་བརྟེན་ནས་རང་གཞན་གཉིས་ཀྱི་འབྲེལ་པ་དམ་ཟབ་ཏུ་བཏང་ཆོག་ཅིང་། ཕྱོགས་
གཉིས་ཀར་ཡིད་ཆེས་དང་གདེང་འཇོག་ཀྱང་སྔར་བས་ལྷག་པ་ཞིག་ཐོབ་ཐུབ་པ་ནི་བཟང་པོའི་སྤྱོད་ལམ་ལ་
བརྟེན་པའི་བདེན་པའི་ཆོས་ཉིད་ཅིག་ཡིན། དེའི་རྐྱེན་གྱིས་ནང་སེམས་ཀྱི་སྤྱོད་ལམ་དེས་མི་ཞིག་གི་ཕྱིའི་རྣམ་
པ་ལ་མཛེས་སྡུག་གི་འཛུམ་མདངས་གསར་པ་བསྣོན་ཐུབ་པས་མ་ཚད། འཚོ་བ་དང་གོ་གནས། རིན་ཐང་དང་
སྙན་གྲགས་སོགས་ཀྱང་རང་ཤུགས་ཀྱིས་མཐོར་འདེགས་སུ་གཏོང་ཐུབ།
སྤྱིར་འཇིག་རྟེན་འདིར་མི་ཚོགས་མང་ཡང་། བཟང་པོའི་སྤྱོད་ལམ་ནི་མི་ཡ་རབས་ཅན་དང་གུས་ཞབས་
ཅན་ཁོ་ན་ལ་དབང་བའི་རྒྱུ་ནོར་ཞིག་ཡིན། དེར་བརྟེན་ཡ་རབས་དང་བཟང་སྤྱོད་ནི་ང་ཚོ་མི་ཞིག་ཡིན་ཕྱིན་མེད་
དུ་མི་རུང་བས། དེ་ནི་ཤེས་ཡོན་དང་ལོངས་སྤྱོད་ཀུན་ལས་ལྷག་པའི་འགྲོ་བ་མིའི་རྩ་དོན་ཞིག་ཡིན་པས། གལ་
སྲིད་ང་ཚོར་ཤེས་རིག་ཕ་མཐའ་ཡས་པའི་རྒྱ་མཚོ་དང་འདྲ་བ་ཞིག་དང་རྒྱུ་དཔལ་འབྱོར་ཀླུ་ཡི་ལོངས་སྤྱོད་ལ་
འགྲན་ཕོད་པ་ལྟ་བུ་ཞིག་ཡོད་ཀྱང་། བཟང་པོའི་སྤྱོད་ལམ་གྱིས་ཕོངས་ཚེ་ཡོད་ཚད་ཚང་མ་སྟོང་པ་ཁོ་ན་ཡིན།
ལོ་རྒྱུས་ཡུན་རིང་ལྡན་པའི་ང་ཚོ་བོད་མི་རིགས་ནི་བྱམས་སེམས་ཆེ་ལ་སྤྱོད་པ་བཟང་བའི་མི་རིགས་ཕུལ་
དུ་བྱུང་བ་ཞིག་ཡིན་མོད། དུས་རབས་དང་སྤྱི་ཚོགས་ཀྱི་བསླུ་བྲིད་ཐེབས་པའི་ང་ཚོའི་སྤུན་ཟླ་ཚོས་རང་ཉིད་
རིག་གནས་ལ་རྡོག་རོལ་དང་དམའ་འབེབ་བྱེད་ཅིང་། རིན་ཐང་བྲལ་བའི་ང་ཚོའི་མི་རིགས་ཀྱི་སྙིང་ནོར་བཟང་
པོའི་སྤྱོད་ལམ་དག་ཀྱང་རིམ་བཞིན་གར་སོང་ཆ་མེད་དུ་འགྲོ་བཞིན་འདུག་པས། རྟ་དང་བོང་བུའི་རིན་ཐང་ནོར་
བའི་ང་ཚོའི་ནོར་འཁྲུལ་ལ་ཡོ་སྲང་བྱས་ཏེ། ཆོས་འཇིག་རྟེན་ཀུན་གྱི་རྩ་བའམ་མི་བཟང་པོའི་མ་མཐའི་ཆ་རྐྱེན་དུ་
གྱུར་བའི་རིག་གནས་འདི་དག་ལ་སྙིགས་དོར་བཅུད་ལེན་གྱིས་དར་སྤེལ་གཏོང་དགོས། །
2016/01/03ཉིན་ལྷ་སར་བྲིས།

རྫོང་རྒྱབ་ཀླུ་ཁང༌།
ལྷ་ས་གྲོང་ཁྱེར་སློབ་ཆུང་གསུམ་པ། འཆི་མེད་ལྷ་སྒྲོན།
འཛམ་གླིང་ཡང་རྩེར་གྲགས་པའི་ཕོ་བྲང་པོ་ཏ་ལའི་རྒྱབ་ཕྱོགས་སུ་སྤྱི་གླིང་ཆེན་པོ་ཞིག་ཡོད་པ་དེ་ནི་
མཛེས་ཤིང་ཡིད་དུ་འོང་བའི་རྫོང་རྒྱབ་ཀླུ་ཁང་ཡིན།
ཉིན་ཞིག་ང་རྫོང་རྒྱབ་ཀླུ་ཁང་དུ་ཕྱིན་པ་ཡིན། དེ་ཉིན་གནམ་གཤིས་ཧ་ཅང་ཡག་པོ་ཡོད་པ་སྟེ། མཐའ་
ཡས་ནམ་མཐར་སྤྲིན་དཀར་འཁྲིགས་པ་དང་། དྲོ་ཞིང་སྐྱིད་པའི་ཉི་འོད་ས་གཞིར་འཕྲོས་པ་ན། ཧ་ཅང་མཛེས་པོ་
འདུག
རྫོང་རྒྱབ་ཀླུ་ཁང་དུ་ཕྱིན་ཚེ། རང་རང་གི་མིག་ལམ་དུ་མངོན་འོང་བ་ནི་མཛེས་ཤིང་ལྟ་ན་སྡུག་པའི་མེ་ཏོག་
དང་རྩི་ཤིང་སོགས་སྣ་མིན་སྣ་ཚོགས་ཡོད། དཔེར་ན་ཚང་ཚིང་གཡུ་ལོ་རྒྱས་པའི་ཉི་མ་མེ་ཏོག་དང་། རྒྱ་སེར་
མེ་ཏོག་སོགས་མེ་ཏོག་སྣ་ཁ་མང་ཞིང་ཁ་མདོག་ཀྱང་ཧ་ཅང་མང་བ་སྟེ། རྒྱ་སེར་མེ་ཏོག་གི་ཁ་མདོག་ནི་དམར་
པོ་དང་དཀར་པོ། སེར་པོ་བཅས་ཡོད་ལ། ད་དུང་དེའི་ནང་གི་ལྗོན་ཤིང་རིགས་ཀྱང་ཧ་ཅང་མང་བས། སྐབས་རེ་
ལྗོན་ཤིང་ཁ་ཤས་ལ་བསིལ་རླུང་ལྗང་ཚེ་དེ་ཚོས་མགོ་ལྕོག་ལྡེམ་ལྡེམ་བྱེད་པ་ནི། ས་ཕྱོགས་ཁག་ནས་ཕེབས་
པའི་སྐུ་མགྲོན་རྣམས་ལ། ཁྱེད་རྣམས་གནས་མཆོག་ལྷ་སར་ཕེབས་པར་བསུ་བ་ཞུ་ཞེས་པ་དང་གཉིས་སུ་མ་
མཆིས།
ཞོགས་པ་རྫོང་རྒྱབ་ཀླུ་ཁང་གི་མཚེའུ་འགྲམ་དུ་ཕྱིན་ཚེ། མཁའ་རླུང་གཙང་ལ་ཆུ་མོ་དྭངས་ཤིང་གསལ་
བས། གཡུ་ཡི་མེ་ལོང་ཆེན་པོ་ཞིག་དང་མཚུངས། ད་དུང་སེར་ཉ་རྣམས་ཆུ་ནང་དུ་རྩེད་མོར་རོལ་བཞིན་པ་
མཐོང་ཐུབ། ལྷག་པར་དུ་བྱིས་པ་རྣམས་ཀྱང་ངལ་གསོའི་དུས་ལ་རང་རང་གི་ཕ་མ་དང་མཉམ་དུ་མཚེའུའི་ནང་
དུ་གྲུ་གཟིངས་གཏོང་བ་ན། ཚང་མའི་ངོ་གདོང་ནས་འཛུམ་མདངས་མངོན་བཞིན་འདུག
ད་དུང་རྫོང་རྒྱབ་ཀླུ་ཁང་ནང་སོ་སོའི་གཟུགས་པོར་སྦྱོང་བརྡར་བྱེད་ས་ཡོད་པས། དེར་རྒན་དར་གཞོན་
གསུམ་ཚང་མས་སྤྲོ་སྣང་ཆེན་པོས་གཟུགས་གཞིར་སྦྱོང་བརྡར་བྱེད་བཞིན་འདུག
ཨེ་མ། རྫོང་རྒྱབ་ཀླུ་ཁང་གི་ཡུལ་ལྗོངས་ནི་དེ་འདྲའི་མཛེས་པ་ལ་ཨང་། ལྷན་རྒྱས་དུས་ཚོད་ཡོད་ན་རྫོང་རྒྱབ་
ཀླུ་ཁང་དུ་ཕེབས་རོགས་གནང་། །

སྙན་ངག་གོ་སྡེ།

འཕྲིན་ཕྲན་གྱི་གཡོ་འོག་ན་ཚུད་པའི་གྲོགས་བོ་ཚོར་དྲན་བསྐུལ་དུ་ཕུལ།
ཧའོ་དགོན། མཁན་ཆེན་ཕུན་ཚོགས་རྒྱ་མཚོ།
༡
ཀ་ཅི་ལྟར་དཀར་དྲི་བྲལ་གཞོན་ནུའི་སེམས།།
ཁ་པར་འཕྲིན་ཕྲན་ལམ་ནས་གཙོག་པར་བཏང་།།
ག་དུས་ཡིན་ཡང་ལག་འཕྲིན་བྲལ་མེད་བུ།།
ང་ཡིས་བལྟས་ན་འགན་མེད་འཁྱམས་པོ་ཞིག
༢
ཅ་ལག་མཁོ་བྱེད་ཉོ་བར་སེར་སྣ་ཆེ།།
ཆ་མེད་འཕྲིན་ཕྲན་ནང་གི་རྫུན་རྐྱལ་ཚོར།།
ཇ་ཡུན་མང་པོའི་བཞུར་ཚད་འགྲོ་གྲོན་ལ།།
ཉ་རོ་ཞིག་གི་རིན་ཐང་མེད་པས་སྐྱོ།།
༣
ཏ་ཐ་ག་ཏའི་རྗེས་བཞུགས་རབ་བྱུང་པས།།
ཐ་མལ་བ་ཡི་རྫུ་ལ་བཞུགས་ནས་ནི།།
ད་དེང་འཕྲིན་ཕྲན་ལམ་གྱི་རྣམ་གཡེངས་དེས།།
ན་གཞོན་དུས་ཚོད་ཡུད་ཀྱི་ཟད་པས་སྐོ།།
པ་སངས་ལྟར་དཀར་ཆོས་ལ་དགའ་བའི་སེམས།།
ཕ་རོལ་མི་དང་ལབ་གླེང་ཐལ་དྲག་པས།།
བ་མོ་བཞིན་དུ་མྱུར་དུ་ཡལ་ལ་ཉེ།།
མ་གཡེངས་རང་ཚུགས་བཟུང་དང་གྲོགས་པོ་ལགས།།

༥
ཙ་རི་དབེན་ཁྲོད་འགྲིམ་པའི་སྐལ་པ་མེད།།
ཚ་གྲང་ལས་ལ་འཇུག་པའི་སྡུག་བསྲན་མེད།།
ཛ་ཛོར་འུར་ཟིང་རྣམས་ལ་གཡེངས་བའི་ང་།།
ཝ་ལེར་བསམ་ན་འགན་འཁྲི་མེད་པའི་ཁྱི།།
༦
ཞྭ་མོ་མེད་པའི་གྲྭ་བ་འཁྱམས་པོ་དང་།།
ཟ་རོགས་མེད་པའི་བུ་དང་བུ་མོ་གང༌།།
ཡ་མེད་ལས་གཡོལ་འཁྱམས་པོ་ཀླད་མེད་ཚོ།།
འ་འུར་འཕྲིན་ཕྲན་ལམ་ན་ཅིར་ཡང་བྲེལ།།
༧
ར་རྒན་གསེར་དུ་རྫུས་འདྲའི་ཁྲམ་པ་ཡོད།།
ལྭ་བ་ཕོ་མོ་བརྗེས་པའི་གཡོ་ཅན་ཡོད།།
ཤ་ཁྲག་རྗེན་པར་ཟ་བའི་སྡིག་ཅན་ཡོད།།
ས་སྟེང་དཀྲུགས་ཤིང་རྒྱག་མཁན་མི་ངན་ཡོད།།
༨
ཧ་ཧ་ངང་ནས་དུས་ཚོད་བཞུར་འགྲོ་བས།།
ཨ་མའི་བུ་ཚོས་འཕྲིན་ཕྲན་ཇག་པའི་འོག
ཧ་གོ་ཆོད་བཞིན་གླེན་མཆོངས་མ་གནང་བར།།
ཨ་མའི་བཞིན་རས་བསམ་ཏེ་རང་ཚུགས་ཟུངས།།
རི་སྐྱེས་མེ་ཏོག་ནས།༢༠༡༣/༦/༤ཉིན་བྲིས།
མཐའ་གཉིས་ལ་མ་ལྷུང་བའི་དབུས་མའི་ལམ་བསྟེན་དགོས།།

ཕ་ཡུལ་འཇོ་མདའ་རྫོང༌།
འོས་ལངས།
འཇོ་མདའ་སྟག་མོ་རྫོང་ཞེས་ཡང་ཡང་བསྟོད།།
མི་ལ་ལ་རྒྱ་ལྡན་ཞེས་རབ་ཏུ་བསྔགས།།
དྲང་པོའི་ལམ་ནས་བདེན་པའི་གཏམ་སྨྲས་ན།།
ཕ་ཡུལ་འདི་ནི་མུན་པའི་ཕ་ས་ཡིན།།
རིག་གནས་མི་དགའ་ཕྱུག་རྫིའི་རྗེས་སུ་སྙེག
ཟོག་ལུག་མི་དགའ་བཤས་ཁང་ནང་དུ་རྒྱག།
གོང་མ་མི་བཀུར་འོག་མ་གཉའ་གནོན་བྱ།།
ཕ་ཡུལ་འདི་ནི་མུན་པའི་ཕ་ས་ཡིན།།
འབུམ་རམས་ཟེར་བའི་མཁས་པ་འདིན་མེད།།
མཁན་པོ་ཟེར་བའི་སྐྱེས་བུ་འདི་ན་མེད།།
རིག་གནས་མེད་པའི་འབྲོག་རྒན་མང་ས་སྟེ།།
ཕ་ཡུལ་འདི་ནི་མུན་པའི་ཕ་ས་ཡིན།།
ཕོ་མོ་མེད་པར་སྟོང་དབང་ཞུ་ལ་རྒྱུག
བླ་གྲྭ་ཡོད་ཚད་ཆོ་ག་འདོན་ལ་འཐོམ།།
ཡོད་ཚད་ལྷ་ཆོས་རིགས་ལ་དགའ་མགུ་བའི།།
ཕ་ཡུལ་འདི་ནི་མུན་པའི་ཕ་ས་ཡིན།།

ཕྱི་དགྲ་མི་ཐུབ་ས་གྱོད་བཤད་ལ་དགའ།
ཕ་སྐད་མི་ཤེས་རྒྱ་སྐད་སྨྲ་ལ་དགའ།།
ཁ་མཁས་མང་ཞིང་ཁོག་སྟོང་བྱེད་ལ་དགའ།
ཕ་ཡུལ་འདི་ནི་མུན་པའི་ཕ་ས་ཡིན།།
ཉིན་བརྒྱ་བྲིས་རུང་ཚར་རྒྱུ་མེད་ན་ཡང།།
བསམ་བློ་མེད་པའི་འཇོ་མདའ་ལུང་བ་ལ།།
འདི་ཙམ་བྲིས་ནས་བཞག་པ་མ་བྱས་ན།།
རིག་གནས་མེད་པས་མགོ་ལ་ས་རྡོ་དབྱུག
2016/1/4

ཞེ་ལ་བརྣག་པའི་རྨ་ཁ།
ཧའོ་དགོན། ཤེས་རབ་འབྱུང་གནས།
སྐྱོ་བ་རི་རབ་བརྩེགས་པའི་བང་ག་ན།།
དྲན་པའི་མིག་ཆུ་བསག་པ་རྒྱ་མཚོ་ཙམ།།
ངུ་མ་དགོད་ཀྱི་ལས་ཀྱི་འཚོ་གསེབ་ན།།
སྤྲོ་བའི་འཛུམ་མདངས་མེད་པ་ཡིད་རེ་སྐྱོ།།
གདུང་བའི་རྨི་ལམ་འཁྲུགས་པའི་ལོ་ཟླའི་ཁྲོད།།
སྨྲེ་ངག་འབུམ་འདོན་ཤོར་བའི་སེམས་གཞོང་དང༌།།
ཁམས་གསུམ་མི་རྟག་དུག་སྦྲུལ་ཚང་ནང་ན།།
ཡིད་བརྟན་གཅིག་ཀྱང་མེད་པ་བློ་རེ་ཕམ།།
ཟག་རྒྱུན་དྲགས་པའི་འཁོར་བའི་ཐང་ཆེན་དུ།།
ཉི་བུལ་གཤེད་མས་ཁ་གདང་མཆེ་བ་གཙིགས།།
བཙན་གྱི་ཕོ་ཉས་གོ་ལམ་མཐོང་ལམ་བཀག
འདོད་རྔམས་ལག་པས་ལུས་ཆུང་བཅིངས་པ་སྒོ།།
བཏབ་པའི་ཞིང་ལ་སྨིན་པའི་རེ་འབྲས་ཟད།།
བཙོས་པའི་ཆང་ལ་ལངས་པའི་དུས་ནི་མེད།།
མགོན་མེད་སྡུག་སྐད་འབྱིན་པའི་ཆོ་འབྲང་མའི།།
བུ་རྒྱུད་ལས་ངན་བསྐལ་དམན་ཡིན་པ་སྐྱོ།།

དམར་སེམས་ཀྱི་གཅོང་རོང༌།
གཞིས་རྩེ་མཐོ་འབྲིང་དང་པོ། དགུན་ཁའི་རྡོའི་རྩྭ།
བདག་གི་འདི་ནས་འཕགས་པའི་རིང་ཕྱོགས་སུ།།
མཛེས་སྡུག་འདྲེན་བྱེད་གསོས་སུ་བཀང་འདོད་མོད།།
རྗེས་ལུས་ལོག་ལྟས་སྣང་བ་སྒྲིབ་པ་དང༌།།
ཉོན་མོངས་མ་རིག་པ་ཡིས་ཉི་འོད་འཐིབས།།
འཇིག་རྟེན་སྟེང་གི་ཡོད་ཀུན་མི་རྟག་མོད།།
ང་ཚོའི་སྐད་དང་ང་ཚོའི་གྱོན་པ་འདི།།
ག་རྟེན་འདིའི་ཐོག་སྐར་གྲངས་ཁ་ཤས་ཀྱི།།
བོད་འབངས་ཀུན་གྱིས་མང་བ་སྤྱོད་ཐུབ་ཆེད།།
འུ་ཅག་རྣམས་ཀྱི་འབད་པས་བསྒྲུབ་ན་བཟང་།།
ཕ་ཡུལ་བོད་ལ་སྐྱེས་པ་བཟང་མོད་ཀྱང་།།
རྗེས་ལུས་ཁོ་ནར་ཞེན་པས་སྐྱོ་སྣང་སྐྱེ།།
རང་རིགས་སྲོལ་རྒྱུན་ཡོད་པ་བཟང་མོད་ཀྱང་།།
དེ་ལ་རྒྱུན་འཛིན་མེད་པས་སྐྱོ་སྣང་སྐྱེ།།
ཚན་རིག་ལག་རྩལ་དར་བ་བཟང་མོད་ཀྱང་།།
དེ་ལ་འབད་མཁན་མེད་པས་སྐྱོ་སྣང་སྐྱེ།།
རང་རིགས་ལོ་རྒྱུས་ཡོད་པ་བཟང་མོད་ཀྱང་།།
དེ་ལ་དོ་ཁུར་མེད་པས་སྐྱོ་སྣང་སྐྱེ།།
གཞོན་པའི་ན་ཚོད་ལྡན་པ་བཟང་མོད་ཀྱང་།།

དགོས་པའི་སློབ་ལ་མི་བརྩོན་སྒོ་སྣང་སྟེ།།
འབྱོར་པ་ཆེན་པོ་ལྡན་པ་བཟང་མོད་ཀྱང༌།།
གཞན་ཕན་ལྷག་བསམ་མེད་པས་སྐྱོ་སྣང་སྐྱེ།།
རང་རིགས་ལ་རྒྱ་བཅངས་པ་བཟང་མོད་ཀྱང་།།
ཁ་བཤད་ཁོ་ནར་ལུས་པས་སྐྱོ་སྣང་སྐྱེ།།
དྲན་སེམས་ཀྱི་སྐྱོ་གླུ།
ཧའོ་དགོན་བཤད་གྲྭ། མྱང་རེག་སད།
འཇིག་རྟེན་སྐྱ་མའི་གྲོང་ན།།
ཁྲ་ཁྲ་རིག་རིག་ཡོད་ཀྱང་།།
བཀའ་དྲིན་ཅན་གྱི་སྐྱེས་མ།།
བཞུགས་པའི་སྐལ་བ་མ་བྱུང་།།
སྤྲིན་པ་ཡང་ལོང་གསེབ་ནས།།
ཉམས་ཐག་ཟླ་བ་མཐོང་ཚེ།།
སེམས་ཀྱི་ངོས་སུ་འཆར་བའི།།
སྐྱེས་མའི་བཞིན་རས་དྲན་བྱུང་།།

དྲན་པའི་སེམས་ཀྱི་མིག་ཆུ།།
ཡིད་ཀྱི་སྟེང་དུ་སྦས་ཀྱང་།།
སྐྱེས་མ་དྲན་པའི་དུས་ན།།
སྦས་དང་མ་སྦས་མིན་འདུག
དྲིན་ཆེན་སྐྱེས་མའི་བཀའ་དྲིན།།
མཇལ་འདོད་བློ་ལ་ཡོད་ཀྱང་།།
འདུ་བྲལ་ལས་དབང་བཙན་པོས།།
མཇལ་བའི་སྐལ་བ་བྲལ་སོང་།།
ཁྲུང་ཁྲུང་ལྷོ་ནས་འཕུར་བྱུང་།།
ཁུ་བྱུག་མོན་ནས་སླེབས་བྱུང་།།
གཤིན་ཡུལ་འགྲིམ་པའི་སྐྱེས་མ།།
ད་དུང་ཕེབས་མཁན་མ་བྱུང༌།།
དྲིན་ཆེན་སྐྱེས་མ་ཁྱེད་ཀྱི།།
བཞིན་གྱི་གཟུགས་རིས་མཐོང་ཚེ།།
དྲན་པའི་སེམས་ཀྱི་ངོས་ནས།།
ལན་གཅིག་ལན་གཉིས་ལྟས་ཡོད།།
སིལ་སིལ་རླུང་བུའི་ཤུགས་ཀྱིས།།
འདབ་ལོ་གཅིག་འཛག་གཉིས་འཛག
སྐྱེས་མ་དྲན་པའི་མིག་ཆུ།།
གདོང་ལ་གཅིག་བཞུར་གཉིས་བཞུར།།

གཞོམ་མེད་ཀྱི་ཁཱ་ད།
ཆུ་མོ་མར་འགྲོ་ཞིག་ལ།།
བུ་ངས་འཕྲིན་གཅིག་བསྐུར་ཡོད།།
ཆུ་མོར་སེམས་པ་ཡོད་ན།།
མཐའ་མེད་བར་དུ་སྐྱེལ་རོགས། །
ང་ལ་ཐུགས་ཁྲལ་མི་དགོས།།
ཁྱེད་ཉིད་བདེ་བར་བྱོས་དང་།།
སླར་ཡང་འཛོམས་པ་བྱུང་ན།།
ཁྱེད་ཀྱི་བཀའ་དྲིན་གསོས་མཆོག
དཀོན་མཆོག་གསུམ་གྱི་མཁྱེན་ནོ།།
ཕྱི་ལམ་འགྲིམས་པའི་སྐྱེས་མ།།
རྟག་ཏུ་བདེ་བ་ཡོང་བའི།།
བུ་ངའི་སྨོན་ལམ་དེ་ཡིན།།
གྲྭ་གཟུགས་པ་རྣམ་རྒྱལ་ལྷུན་གྲུབ་བམ་མྱང་རེག་སད་དུ་འབོད་པས་བྲིས།

དད་པའི་བ་སྤུ་གཡོ་བའི་སྒྲ།
ཧའོ་བཤད་གྲྭ། མཚོ་སྨད་གཅེར།
རྒྱལ་བའི་བསྟན་ལ་རྒྱལ་བའི་དབང་པོ་བཞིན། །
རྒྱལ་བསྟན་རིང་ལུགས་འཛིན་པའི་མཁས་མང་ཁྲོད། །
གྲགས་པའི་རྒྱན་མཚན་ས་གསུམ་ཀུན་ཁྱབ་པའི། །
ཐུབ་བསྟན་བསྟན་འཛིན་བཟང་པོའི་ཞབས་ལ་འདུད། །
རབ་འབྱམས་ཤེས་བྱའི་གནས་ལུགས་མཐའ་དག་ཀུན། །
ཡང་དག་རིགས་པའི་ལམ་ནས་ངེས་ཤེས་ཀྱིས། །
ལོག་རྟོག་བུད་ཤིང་མ་ལུས་བསྲེགས་པས་ན། །
སྲིད་པ་གསུམ་གྱིས་གོང་ན་མངོན་པར་འཕགས། །
སྣ་ཚོགས་གྲུབ་མཐའ་གཞན་གྱི་ཆོས་ཚུལ་ལ། །
ཆོས་མིན་སྡང་ཞུགས་དུག་ཆུས་མ་སླད་པར། །
ཀུན་ཀྱང་གདམས་ངག་གནད་ཀྱི་ལམ་འཁྱེར་དུ། །
དེང་འདིར་མཐུན་པར་སྨྲ་བ་ཁྱེད་ཀྱི་སྲོལ། །
མཁས་བཙུན་བཟང་པོའི་མཛད་སྤྱོད་མཐའ་དག་ལ། །
མཁས་མཛངས་དཔལ་མགོན་ཀླུ་སྒྲུབ་ཇི་བཞིན་དུ། །

མཁས་པའི་བྱ་བ་བཤད་སྒྲུབ་ཟུང་འབྲེལ་བས། །
མཁས་གྲུབ་དགྱེས་པའི་བྱ་བ་ཁྱེད་ཀྱིས་སྐྲུན། །
ཁྱེད་ཉིད་མཁན་སློབ་དབུས་ན་བླ་ཆེན་དང་། །
འཁོར་བའི་ཞིང་ན་གྲྭ་པ་དཀྱུས་མ་བཞིན། །
ཁྱེད་ཀྱི་བྱང་སེམས་ཐུགས་རྒྱུད་འོ་དཀར་དེས། །
སྐལ་ལྡན་སློབ་བུའི་ཚོགས་ཀྱི་ཐུགས་རྒྱུད་བངས། །
བསླབ་གསུམ་སྡེ་སྣོད་རིན་ཆེན་ཐམས་ཅད་ཀུན། །
འཇིག་རྟེན་བྱེད་པོས་གཅིག་ཏུ་སྡུས་པ་བཞིན། །
སྒེག་ཆོས་བསླབ་གསུམ་རྒྱན་གྱིས་སྤྲས་པས་ན། །
གསེར་ལྡན་དགའ་མའི་ཏོག་ན་ལྷག་པར་མཛེས། །
འཇམ་དབྱངས་སྨྲ་བའི་དབང་ཕྱུག་ཇི་བཞིན་གྱི། །
ཞལ་སྒོའི་གསུང་དབྱངས་གྲེ་འགྱུར་སྙན་མོ་ཡིས། །
ལྟ་ངན་སྐྱེས་བུའི་ཚོགས་རྣམས་ཧུར་ལུས་ན། །
སྐལ་ལྡན་དད་པས་བ་སྤུ་ཅིས་མི་གཡོ། །
རྟུལ་ཕོད་ཁེ་གྲགས་ཅན་གྱིས་འཕྱ་ཡང་རུང་། །
བྱང་སེམས་སྐྱེས་ཆེན་རྣམས་ཀྱིས་བསྟོད་ཀྱང་འདྲ། །
རྒྱལ་བའི་བསྟན་ལ་རྒྱལ་བ་དངོས་རེད་ཅེས། །
བརྗོད་འདོད་བདག་གི་སེམས་ནས་ཟློག་ཏུ་མེད། །
གཞུང་ལུགས་ཟབ་མོའི་བརྗོད་བྱའི་གནད་ཀུན་ཀྱང་། །
འགལ་མེད་ཉམས་ལེན་གདམས་པར་རྟོགས་པ་སོགས། །

ཁེངས་དྲེག་ཝ་སྐྱེས་ཚོགས་ཀྱིས་མི་མཐོང་ཡང་། །
རྣམ་དཔྱོད་ལྡན་པའི་སྐྱེ་བོར་མཐུན་པར་སྣང་། །
༧མགོན་པོ་གང་ལ་དད་པ་ཐོབ་པའི་འཁོར་ཚོགས་ཀྱི་གྲལ་མཐའ་འཛིན་པ་མཚོ་སྨདགཅེར་གྱིས་ཐར་ལམ་ནས།
སྔགས་པ་ལས་ཀྱང་འཕྱ་ཁ་ཡག
གཙངའབྲོང་སྙུག
དམར་རྫིང་གི་གཡུལ་ས་ཆེན་པོ་ནས།།
སྤྲིན་རུམ་གྱི་ངམ་གནག་འཆར་ས་ནས།།
གོས་དམར་གྱི་རྒྱན་སྤྲས་ངོམས་ས་ནས།།
ཁྲོ་གཉེར་གྱི་འཛུམ་མདངས་བཞད་ཀྱིན་གདའ།།
རང་དོན་གྱི་གར་སྟབས་འཁྲབ་ས་ནས།།
མཁས་རློམ་གྱི་དམག་ཁྲབ་གྱོན་ས་ནས།།
སྤྲེལ་ལས་ཀྱི་ཉམས་འགྱུར་སྟོན་ས་ནས།།
རྐང་འོག་ན་གཞན་དོན་བསྒུལ་ནས་གདའ།།
ངོ་བསྲུང་གི་འཛུམ་མདངས་ཤིག་ཤིག་ནས།།
ལྕེ་མནར་གྱི་ཁ་ཆུ་ལྷུང་ས་ནས།།
ཁ་མཁས་ཀྱི་ཚིག་སྙན་རྒྱན་ས་ནས།།
གཞན་རྫས་ཀྱི་འཚོ་གནས་བྱེད་ཀྱིན་གདའ།།

འཛུམ་འཛུམ་གྱི་ཁྲོ་གཉེར་འཚེར་ས་ནས།།
རྒྱུ་ནོར་གྱི་མི་སེམས་བཀུག་ས་ནས།།
སྒེར་གཙོ་ཡི་བསམ་གཞིག་གཏོང་ས་ནས།།
མི་རིགས་ཤིག་ནུབ་ལ་ཉེ་ནས་གདའ།
སྟབས་བདེ་ཡི་ལག་ཐོག་ཁ་པར་ནས།།
འཆལ་གཏམ་གྱི་འཁོར་ལོ་བསྐོར་ས་ནས།།
བདེན་གཏམ་གྱི་རི་བོ་གས་ས་ནས།།
དྲང་བདེན་གྱི་ཁྲག་རྒྱུན་འགག་བཞིན་གདའ་
དངོས་ཡོད་ཀྱི་གནས་ཚུལ་སྨྲ་བ་ནི་བདེན་གཏམ་ཁོ་ནའོ། གཙང་འབྲོང་སྙུག་ནས་བྲིས་པའོ།

ཀ་མད་སུམ་ཅུ་དང་སྦྱར་བའི་རྒྱང་རིང་སྤུན་ཟླར་ཞུ་འཕྲིན་
དུང་སེམས་ཡིད་ཀྱི་སྒྲ་དབྱངས།
ངམ་རིང་ཐུབ་བསྟན་སྦྱིན་པ་རྒྱ་མཚོ།
ཀ་ཅི་ལྟ་བུར་ལྷག་བསམ་རབ་དཀར་བའི། །
ཁ་ཞེ་མིན་པའི་སྙིང་ཉེའི་ཆོས་གྲོགས་དང་། །
ག་ས་གང་དུའང་ཞུགས་པའི་སྤུན་ཟླའི་དྲུང་། །
ང་ཡིས་རྒྱང་རིང་ཡུལ་ནས་འཕྲིན་འདི་བསྐུར། །
ཅ་ཅོའི་རྩོམ་ལ་སྙིང་པོ་འགའ་མེད་ཀྱང་། །
ཆ་མེད་གཞན་ཡུལ་འགྲིམ་པའི་བུ་ཆུང་གི །
ཇི་ལྟར་ཇི་སྙེད་འཚོ་བའི་བདེ་སྡུག་རྣམས། །
ཉེ་རིང་གྲོགས་པོའི་ཚོགས་ལ་གླེང་བར་འདོད། །
ཏ་ལེར་ཁྱེད་རྣམས་སེམས་ལ་དྲན་པའི་ཚེ། །
ཐ་མལ་བུ་བདག་སེམས་ནས་བཟོད་མ་བྱུང་། །
ད་ཆ་སློབ་གླིང་དགའ་ཚལ་འདི་ཡི་ནང་། །
ན་གཞོན་ང་ཚོ་རང་དགོས་ཤེས་བྱར་བརྩོན། །
པ་ལོ་བཅད་ནས་ངུར་སྨྲིག་གོས་གྱོན་འདི། །
ཕ་མཐའ་ཡས་པའི་འགྲོ་ལ་ཕན་སེམས་ཀྱང་། །
བ་ཚྭའི་དྲི་དང་འདྲེས་པའི་འདོད་ཡོན་ལ། །
མི་ངོམས་སྤྱད་པས་དུས་ཀྱི་འཕྲེང་བ་རྫོགས། །
ཙ་རི་གནས་ལ་བསྒོམ་པའི་རྣལ་འབྱོར་བཞིན། །
ཚ་གྲང་དཀའ་སྡུག་བཟོད་པས་མི་བསྒོམ་ཡང་། །

ཛ་ཡའི་གསུང་རབ་གཞུང་ལུགས་འདི་དག་ལ། །
ཝ་ལེར་སྦྱངས་ནས་དགོས་དོན་སྙིང་པོ་འཚོལ། །
ཞྭ་གོས་ལྷམ་སོགས་འཚོལ་བའི་ངལ་བ་མེད། །
ཟ་བཏུང་ལོངས་སྤྱོད་དཀའ་བ་དེ་བས་གཞན། །
འ་འུར་ཚེ་འདིའི་དོན་ཆེན་མ་བསྒྲུབས་ན། །
ཡ་ངའི་གཡང་ས་ངན་སོང་སྡུག་ལ་འཇིགས། །
རི་ཆུས་རྒྱང་ཐག་ཆོད་པའི་སྤུན་ཟླའི་ཚོགས། །
ལ་མོར་སེམས་ལ་ཡང་ཡང་འཁོར་བའི་ཚེ། །
ཤ་ཚ་སྙིང་ནས་གཅེས་པའི་བརྩེ་གདུང་འདིས། །
ས་མཐའི་བུ་བདག་དྲན་པའི་མིག་ཆུས་བརླན། །
ཧ་ཅང་སེམས་ཀྱི་དྲན་པའི་གདུང་འཕྲིན་འདི། །
ཨ་རོགས་སྤུན་ཟླ་རྣམས་ཀྱི་གསན་བྱུང་ན། །
ཧ་ཧའི་དགོད་སྒྲས་ཞལ་རས་ཚུར་འཁོར་ནས། །
ཨ་བུ་བདག་ལ་བརྩེ་བས་ཨེ་གཟིགས་སམ། །
ཉེ་དུ་འགྱུར་པའི་སྤུན་ཟླ་གྲོགས་པའི་ཚོགས། །
ཡུན་རིང་དྲན་པས་གདུང་བ་ཡི་གེར་ཕབ། །
གོ་རྒྱུའི་གདམས་ངག་ཟབ་མོ་མིན་ན་ཡང་། །
ལྷག་བསམ་དཀར་པོས་བྲིས་པའི་སྙན་རྩོམ་ཡིན། །
ཞེས་པ་འདི་ངམ་རིང་པ་བློ་དམན་ཐུབ་བསྟན་སྦྱིན་པ་རྒྱ་མཚོས་༢༠༡༥ ༡༢༡༥ ཉིན་བྲིས།

དྲན་སེམས་ཀྱི་ཕོ་ཉ།
ཧའོ་དགོན། ཁྱི་སྨྱོན།
དུས་ཀྱི་གོམ་བགྲོད་ཇེ་མགྱོཊ་ཇེ་མགྱོཊ་རེད། །
ཚེ་ཡི་འཕེན་པ་ཇེ་ཐུང་ཇེ་ཐུང་རེད། །
འོན་ཀྱང་གྲོགས་བཟང་དྲན་པའི་བསམ་པ་དེ། །
ཉིན་རེ་མ་འདས་ཇེ་གསལ་ཇེ་གསལ་རེད། །
མི་དབང་རྒྱལ་པོས་བཙན་གྱིས་མ་བཀོད་ཅིང་། །
ལྷ་ཡི་དབང་པོས་ལུང་བསྟན་མ་ཕབ་པའི། །
མཆེད་ཀྱི་བརྩེ་བའི་ཟླ་བོར་འགྱུར་བ་དེ། །
ངེད་ཅག་གྲོགས་བཟང་རྣམས་ཀྱི་ལ་རྒྱ་འོ། །
རྒྱུ་དང་འབྱོར་པས་གནས་འདིར་མ་འདུས་ཤིང་། །
བཟས་དང་རྙེད་པའི་ཆེད་དུ་དེ་བས་མིན། །
ཚོམ་བུ་གཅིག་ཏུ་འཛོམས་པའི་སྨོན་ལམ་གྱིས། །
མཐུ་ལས་འདི་རུ་འཛོམས་པ་གོར་མ་ཆགས། །
འོན་ཀྱང་མི་རྟག་དུས་ཀྱི་བཙན་དབང་གིས། །
གནས་སྐབས་རང་རང་ས་རུ་འགྱེད་དགོས་ཀྱང་། །
ང་ཚོའི་བརྩེ་སེམས་རྡོ་རྗེའི་རི་མོ་འདི། །
ད་དུང་སྔར་བཞིན་ཁོངས་ན་གསལ་ལེར་གནས། །
ཡང་སྒོས་ལོ་དྲུག་དུས་ཀྱི་ཁོར་ཡུག་ཏུ། །
ཟ་བའི་བཟས་དང་སྐྱེམས་ཀྱི་བྱེ་བྲག་དང་། །
ད་དུང་ཆོས་ཀྱི་ལོངས་སྤྱོད་ཟད་མེད་རྣམས། །

མཉམ་དུ་སྤྱད་པའི་དུས་ཡུན་དྲན་ལྷང་ལྷང་། །
གྲོཊ་རྣམས་དགའ་བའི་ཚོར་བ་གྱིས་ཤིག་དང་། ་།
བསམ་ན་དུས་ཡུན་རིང་བའི་ལོ་དྲུག་དེ། །
དྲན་ན་ཚེ་འདིའི་གོ་སྐབས་ཡག་ཤོས་ཤིག །
ཕ་གཅིག་བླ་མས་ང་ཚོར་བྱིན་བྱུང་ངོ་། །
དེ་བས་ཁྱེད་རྣམས་མ་འོངས་ལོ་ཟླའི་ནང་། །
བླ་མའི་བཞེད་དོན་གང་མཚམས་སྒྲུབ་ཐུབ་ཅིང་། །
བསྟན་འགྲོའི་སྤྱི་དཔལ་ཆེ་མོར་འགྱུར་བ་ཡི། །
སྨོན་པའི་སོར་བཅུ་སྙིང་ཁར་ཟུམ་རྒྱུ་ཡིན། །
༢༠༡༤༡༢༥ཉིན་སྙིང་ཁོངས་ཀྱི་གྲོགས་རྣམས་དྲན་བཞིན་དུ་བྲིས།

ཞབས་ཞུ་ཁང་གི"གཉུག་སེམསསྐྱར་སྐྱོར་མ།
ཧའོ་དགོན་བཤད་གྲྭ། བརྩོན་འགྲུས་མཐར་ཕྱིན།
གློག་ཆས་ཚང་ཚིང་ངོས་སུ་སྟག་རྒོད་དང་། །
པོ་ཏི་གླེགས་བམ་གསེབ་ན་གཏི་མུག་ཕག །
འདྲེ་བློ་འདི་ཡི་གར་སྟབས་སྒེག་ཆོས་ལ། །
ཞེ་རེ་འཁྲེལ་གྱི་མཐོང་རེ་རུས་སྦལ་སྤུ། །
ཆགས་གཏམ་གླེང་ན་སྒོ་ཟུར་ཁྱི་མོ་དང་། །
སྡོམ་ཁྲིམས་བགྲང་ན་གཡོ་ཟོལ་ཝ་མོ་ཞིག །
ལེགས་ཉེས་བས་མཐའ་གོལ་བའི་དམུས་ལོང་དངོས། །
སེམས་ཀྱི་ཆག་སྒོ་བདེན་རྫུན་སུ་ཡིས་ཆོད། །
རྒྱང་རིང་ས་མཐའ་འགྲིམ་ན་དར་མ་དང་། །
རིང་མིན་ཕ་སར་འདུག་པར་སྡར་མ་ཞེས། །
ཕར་ཁ་ཡུལ་ཞིག་ཚད་མར་གླེང་ལུགས་ཏེ། །
ཤིས་ལུགས་གདན་སཪ་ཞེན་གོག་བླ་རྩ་འདར། །
འབྱོར་ན་མི་ཡི་ཤ་ཚུགས་ཞི་མི་ཞིག །
རྒུད་ན་དུད་འགྲོའི་རྣམ་ཅན་སྟག་གཟིག་ཅིག །
རྒུན་ཆང་མྱོས་པ་རྐུས་པའི་རྣམ་རྟོག་འདི། །

ད་ལྟ་ཤེས་ལྡན་སུ་ཡིས་གདེང་ཚོད་ཡོད། །
སློབ་སྟོན་དུས་སུ་རང་སྦྱོང་ཐབས་ལ་རེ། །
རང་སྦྱོང་སྐབས་སུ་ཆོས་འཁྲིད་མ་རྫོགས་དོགས།
བདག་རྒྱུད་གདོན་གྱི་བརླམས་པའི་ཟུག་སྐད་འདིས། །
གནམ་བསྐོས་གོང་མའི་ཞེ་ཕུགས་སྨྱུག་པ་མཚར། །
གཞུང་ལུགས་ཁྲི་མ་འབུམ་གྱི་གེ་སར་ལ། །
བུང་བས་དུང་སེམས་གཏད་པའི་རྐང་བྲོ་ཞིག །
ལོ་འདབ་མང་པོ་འཚང་པའི་ནེའུ་གསིང་དུ། །
དུག་གསུམ་ཟླ་བས་བཅོམ་པ་ཀྱེ་མ་ཧུད། །
བལྟས་ན་སྐྱིད་སྐྱིད་སྣང་བའི་ཚུལ་ལུགས་འདིར། །
འཇུག་ན་བདག་ཉིད་ཕམ་པས་ཁེར་འདུག་ཅིག །
སྲིད་མཐའ་མ་བཀག་མྱོང་དྲན་མཆིས་ན་ཡང་། །
སྲེད་པའི་དྲག་ཆར་སྔར་བས་མཐུ་བ་ཅི། །
བསྔགས་པས་རམ་འདེགས་ཡོད་ཕྱིན་ལྷག་པའི་ལྷ། །
སྨད་པས་མི་ཁ་ཡོད་ཕྱིན་ཀླ་ཀློ་དངོས། །
ལྟོ་འགྲངས་ཉི་མས་དྲོད་དང་འདི་གསུམ་ཚོགས། །
མདོ་མེད་བརྩོན་མཐར་འབོད་པའི་རང་མཚང་ལགས། །
༢༠༡༥༡༠༢༣ཉིན་བན་རྫུན་བརྩོན་མཐར་འབོད་པ་འདིས་མཚན་མོའི་ཆུ་ཚོད་དང་པོ་དང་སྐར་མ་ནམ་མཁའི་མེ་ཏོག་ལ་མཇུག་རྫོགས་
པ་དེས་བསྟན་འགྲོར་སྨན་ཅིག

ལྷིང་ཆགས་ལྡུམ་རྭ།
ཧའོ་དགོན་བཤད་གྲྭ། ཟླ་བའི་དཀར་ཆུང་།
ཀ་བ་ཀ་རྡོ་བྲལ་བའི་གྲྭ་ཁང་གི་ནང་ན།།
བསགས་སྲུང་ལས་ཀྱི་བྱ་བ་རྒྱང་རིང་དུ་བསྐྲད་ནས།།
འཛད་མེད་འཇིག་རྟེན་འཁོར་བའི་བྱ་བཞག་དག་བསྐྱུར་བས།།
དོན་མེད་ལས་ལ་འབད་པའི་ངལ་བ་དེ་ཟད་སོང་།།
རྒྱང་རིང་ཕ་ཡུལ་བུ་ཡུག་ཁོག་གསེབ་ཏུ་བསྐྱུར་ལ།།
བུ་ཚའི་ལས་རྙོག་རྒྱབ་ཏུ་ནན་ཏན་གྱི་འཕངས་ནས།།
དབང་མེད་ལས་ཀྱི་དེད་ནས་དགོན་པ་རུ་སླེབས་དུས།།
མུ་མེད་འཇིག་རྟེན་འབྲེལ་ཐག་དུམ་དུམ་དུ་ཆད་སོང་།།
ལྷིང་འཇགས་དབེན་གནས་ཆོས་གྲྭའི་ལྡུམ་རྭ་ཡི་ནང་དུ།།
མི་བདེན་སྟོབས་འབྱོར་སྒྱུ་མའི་བགོ་སྐལ་སོགས་མེད་ཀྱང་།།
ལམ་ལོག་མགོ་རྨོངས་སོང་བའི་བྱིས་པ་ཡི་ཚོགས་ཀྱི།།
མུན་པ་སེལ་བའི་ཤེས་རབ་སྒྲོན་མེ་ཡི་འབྱུང་ཁུངས།།
མི་འདོད་ནན་གྱི་བསྐུལ་བའི་ཁྲལ་འུལ་སོགས་མེད་ལ།།
མི་རུང་ཁྲམ་དང་གཡོ་སྒྱུ་མ་རབས་བཅས་མེད་པ།།
བྱ་སྤྱོད་ཐམས་ཅད་དྲང་པོའི་ལམ་ཁ་ནས་བསྲངས་ས།།
ཨེ་མ་ཆོས་གྲྭ་འདི་ནི་གངས་ལྗོངས་ཀྱི་རྒྱན་ཆ།།
གཞོན་ནུའི་ལང་ཚོ་མི་རྟག་ཆུ་གཉེར་བཞིན་ཡིན་པས།།
མི་སྡུག་ལོ་རྒས་དུས་སུ་གུ་ཡངས་ཤིག་དགོས་ན།།
ཞེན་ཆགས་ལོག་པའི་སེམས་པ་མེ་ནང་དུ་བསྲེགས་ནས།།
མྱུར་དུ་དབེན་གནས་ཆོས་གྲྭ་འདི་ནང་དུ་ཕེབས་ཤོག །

རྩ་བའི་བླ་མར་ཕུལ་བའི་ཀ་ཕྲེང༌།
འུ་ཡུག་ཁ་བའི་གཡུ་འབྲུག
ཀ་བ་འདྲ་བའི་བརྗིད་ཆགས་ཧའོ་དགོན་ན།།
ཁ་བའི་སྐབས་གནས་ཚེ་དབང་དོན་གྲུབ་བཞུགས།།
ག་དུས་ཡིན་ཡང་ཐུགས་རྗེས་འགྲོ་ལ་གཟིགས།།
ང་ཡི་དྲིན་ཆེན་བླ་མར་སྐྱབས་སུ་མཆིའོ།།
ཅ་ཅོ་དབེན་པའི་གནས་མཆོག་ཧའོ་དགོན་ན།།
ཆ་འཇོག་བློ་གཏད་བླ་མ་མཆེད་གསུམ་བཞུགས།།
ཇ་ཕུད་འོ་ཕུད་དཀར་གཙང་མཇལ་དར་བཅས།།
ཉ་ཟླ་འདྲ་བའི་བླ་མ་གསུམ་ལ་འབུལ།།
ཏཱ་རེ་སྒྲོལ་མའི་རྣམ་སྤྲུལ་བླ་མ་ཡིས།།
ཐ་ཆད་སྐྱེ་བོ་རྣམས་ཀྱང་སྤྱོད་ལ་འཇུག
ད་ཆ་ཁྱེད་ནི་ཁ་བའི་མགོན་སྐྱབས་ཡིན།།
ན་གཞོན་སྐྱེས་ཆེན་གསུམ་ལ་ཕྱག་འཚལ་བསྟོད།།
པ་ཊ་འདྲ་བའི་སློབ་གྲྭ་ཁག་གསུམ་བཙུགས།།
ཕ་དང་མ་ལས་ལྷག་པའི་བཀའ་དྲིན་མཛད།།
བ་སོ་ལྟ་བུའི་ཐུགས་སེམས་དཀར་གཙང་དེ།།
མ་གྱུར་འགྲོ་བ་སེམས་ཅན་ཡོངས་ལ་གཟིགས།།
ཙ་རི་འདྲ་བའི་དགོན་སྡེ་ཁག་གསུམ་དེ།།
ཚ་ཚ་འུ་འུར་ངང་ནས་རྒྱ་བསྐྱེད་བཏང༌།།
ཛ་ཛོར་མེད་པའི་བརྩེ་སེམས་སློབ་གྲྭར་བཅངས།།

ཝ་མོ་ལྟ་བུའི་མི་རྣམས་དྲང་ལ་སྦྱངས།།
ཞ་ར་ལྟ་བུ་རྣམས་ནི་གཡང་ནས་སྐྱོབ།།
ཟ་གོས་རྒྱུ་ལ་འདོད་པའི་སྐྱེ་བོ་ལ།།
འ་འུར་ངང་ནས་འདོད་སེམས་སྤངས་ཐབས་བསྟན།།
ཡ་རབས་སྤྱོད་ལ་འཇུག་མཁན་བླ་མ་ཡིན།།
ར་རིའི་དྲི་མེད་བརྩེ་སེམས་ཟབ་མོ་དེ།།
ལ་རྩེའི་ཉི་འོད་བཞིན་དུ་ཀུན་ལ་འཕྲོ།།
ཤ་ཚ་ཅན་གྱི་དྲིན་ཆེན་བླ་མ་ཡིས།།
ས་འདིའི་སྐྱེ་བོ་ཀུན་ལ་བདེ་སྐྱིད་སྦྱིན།།
ཧ་ཅང་བཀའ་དྲིན་ཆེ་བའི་བླ་མ་ལ།།
ཨ་ཙི་དད་ལྡན་རྣམས་ནས་ཡིད་རངས་ཞུ།།
རྩ་བའི་བླ་མའི་བཀའ་དྲིན་སེམས་ལ་བཞག
འགྲོ་བའི་དོན་དུ་རང་ནུས་གང་ཡོད་འདོན།།
ད་ནི་སྲོག་ལ་བབས་ཀྱང་སྡིག་པའི་ལས།།
མི་བྱེད་དམ་བཅའ་སེམས་ཀྱི་གཏིང་ནས་འཇོག
བླ་མས་དབང་བསྐུར་བྱིན་བརླབས་བསྩལ་དུ་གསོལ།།
བླ་མའི་སྐུ་ཚེ་ཁྲི་ལོར་བརྟན་པར་ཤོག
བཙུན་པ་ཐ་ཤལ་པ་དམ་ཆོས་ཡར་འཕེལ་ནས༡༠༡༥ལོའིབོད་ཟླ་༡་པའི་ཚེས་༢༢ཉིན་བྲིས།

ཟུར་བྲིས་དང་པོ།
མདོ་སྨད་པ་ཡོན་རྒྱས།
སྐྱིད་ལ་སྡུག་པའི་འཇིག་རྟེན་རྩེད་ར་འདིའི། །
བདེན་རྫུན་གཉིས་ཀྱི་རི་མོའི་སྣང་བརྙན་ལ། །
སེམས་པ་ཁྱེའུ་ཆུང་ངུ་དང་བགད་པ་ན། །
དྲན་ཤེས་ཨ་མ་རྒན་མོ་གཉིད་ལ་ཤོར། །
ཡ་ཐོག་སྲིད་པའི་སང་རས་ངོས་ཡངས་ལ། །
དབང་ཕྱུག་ཁྱོ་ཤུག་ཟུང་གི་འདྲ་རིས་ཤིག །
ལྷ་མི་གཉིས་ཀྱིས་མཉམ་དུ་བྲིས་པ་ན། །
མི་རྣམས་སྐྲག་དང་ངུ་བཞིན་ཕྱག་གསུམ་འཚལ། །
དགའ་དུང་ནང་གི་མྱོང་བ་རྒུན་ཆང་དེ། །
དགའ་ཡིས་བཏུང་ནས་ར་རོ་བཟི་བ་ན། །
བྱེའུ་རིགས་ཚོགས་འགའ་དཀྲོག་ནས་འུར་འུར་འཕུར། །
ཤིང་ལོ་འགའ་ཡང་འགུལ་བཞིན་ཐང་ལ་ལྷུང་། །
ཆུ་རླུང་སྒྲ་རིག་བར་མེད་གྲག་པ་ཡིས། །
སེམས་པར་སྔར་མེད་འདུན་པ་སྙི་མོ་ཞིག །
ཟུར་དང་ཟུར་དུ་རང་སྐྱ་གར་བ་ན། །
རྡོ་བ་བསྒྲིགས་ནས་ཟམ་པ་འཛུགས་ལ་ཆས། །
བཤད་པས་མི་མཚོན་རང་མྱོང་རྣོན་པོ་འདི། །
སྔ་རྒོལ་ཀོ་བ་ཕུག་པའི་དོ་ཟླ་དང་། །
རང་ཟུག་ཚེར་མ་ལེན་པའི་ཆ་བྱད་ལ། །

དཔྱད་ཅིང་བསམ་ན་ཧེ་བག་ཧ་ཅང་རིང་། །
རྩེ་སྒྲུང་ནང་དུ་ཐོས་པའི་གླིང་ཕྲན་དེར། །
ཁོ་བོས་རྐང་བ་བརྒྱབས་ནས་གོག་རྒྱུག་བྱས། །
བདེ་སྐྱིད་བཟང་བོའི་ཧ་སྒྲ་ཧུ་ལུ་ལུ། །
དབང་ཕྱུག་ཆེན་པོས་མགོ་ལྕོག་གཡུགས་ནས་མཚར། །
རྔམ་ཁ་མཐུག་པའི་སྤྲིན་པ་ལྷོག་ལྷོག་ལྷོག
རླུང་ཚུབ་རྒོད་པོའི་ཞེ་སྡང་ཤར་ཤར་ཤར།
རྐང་གཅིག་མེ་ཏོག་བསྒུལ་སྐྱོད་སྙིང་ལ་ཉེ། །
ཁོ་བོས་རི་ལུང་འགའ་ལ་ཀི་ཞིག་བཏབ། །
དོ་དགོང་ནམ་མཁའི་ཟླ་བ་ངུ་བ་འདྲ། །
ང་ཡི་སེམས་པ་ཅུང་ཙམ་རྟོགས་པ་འདྲ། །
ངལ་བ་ཁྱད་བསད་བྲིས་པའི་ལམ་ཡིག་འདི། །
ཁྱིམ་མཚེས་ཚང་གི་ཁྱི་ལས་ཤེས་མཁན་མེད། །
དགའ་སྐྱོ་དབྱངས་ལ་གྱེར་བའི་གཞས་རྟ་དང་། །
མཚར་སྣང་ཐན་ཐུན་བྲིས་པའི་ཡིག་ཚང་འགའ། །
སྨྱུ་གུའི་རྩེ་ནས་འཛུམ་པ་ཅི་ལ་མཚར།
དོན་གྱི་སྐད་ཆ་ཨི་ཧུ་ཀི་ཡིས་མཚོན། །
ཁ་སྣ་རྒྱབ་ལ་ཤོར་བའི་རྗེས་ཤུལ་དེ། །
ཆུ་ཕྲན་འགའ་ཡང་རྩོད་པ་འུར་བ་འདྲ། །
ཁྱི་འགའ་ཟུག་པའི་སྐད་ལ་མཉན་པར་གྱིས། །
སྐར་མའི་ཚོགས་ནི་རིག་རིག་བཞད་ཀྱིན་འདུག །
ཁོ་བོ་དབང་ཕྱུག་ཚང་ལ་ཁྱིམ་ཉུག་བྱས། །
ལྷ་དབང་བརྒྱ་བྱིན་ཚང་ནས་འགྲུལ་བ་བྱས། །
བརྙན་འཕྲིན་ནེམ་ཁྲི་ཞིག་ལས་ཅི་ཡང་མེད། །
སྲིད་པའི་ལྷ་ཆེན་ཚང་ཡང་ནོམ་པ་དཀོན། །

ཀྱེ་ཀྱེ་སྙིང་གཅེས་རིགས་མཐུན་མགྲོན་པོ་དག །
ཁོ་བོའི་སྐད་ཆའི་རྒྱབ་གཟིགས་མཉན་པར་གྱིས། །
སྐད་དང་དབྱངས་ཀྱི་གསེང་ལ་མཉན་པར་གྱིས། །
ལུས་དང་སེམས་པ་ལྷོད་ལ་འབབ་པར་གྱིས། །
༢༠༡༤༡༠༢༧རི་བོ་རྩེ་ལྔའི་ལམ་བར་ནས་མདོ་སྨད་པ་ཡོན་རྒྱས་ཀྱིས།
རྨོངས་གཉིད་ལས་སོད་དང༌།
ཧའོ་དགོན། གཙང་ཤངས་པདྨ།
ཀ་ཁའི་ཀ་བ་བཙུགས་པའི་ལོ་ཆུང་གི་བྱིས་པ། །
གཅིག་གཉིས་གསུམ་བཞི་སྦྱོང་བའི་ཅོལ་ཆུང་གི་བུང་པ། །
གོས་ཐུང་ཏ་རལ་གྱོན་པའི་ཨ་མ་ཡི་ནོར་བུ། །
རང་རེའི་བདེ་སྡུག་ཆེད་དུ་རྨོངས་གཉིད་ལས་སོད་དང་། །
མཐོ་སློབ་སློབ་གྲྭ་བསྒྲིམ་པའི་གཞོན་སྐྱེས་ཀྱི་མེ་ཏོག །
སྐད་གཉིས་རིག་གནས་སྐྱོང་བའི་ལྡུམ་རྭ་ཡི་ནང་དུ། །
དགའ་རོགས་སྙིང་གཏམ་ཤོད་པའི་འཇོ་སྒེག་ལ་མ་གཡེང་། །
རང་རེའི་བདེ་སྡུག་ཆེད་དུ་རྨོངས་གཉིད་ལས་སོད་དང་། །
སྐུ་གཟུགས་རྨ་བྱ་འདྲ་བའི་མཛེས་ལྡན་གྱི་བུ་མོ། །
ཕྱི་གཟུགས་སྒྱུ་མའི་ལུས་ཀྱི་མཛེས་བཟོ་དེ་དོར་ཏེ། །

དམར་ཆུང་སེམས་ལ་བྱི་དོར་གཙང་མ་ཞིག་བྱས་ནས། །
རང་རེའི་བདེ་སྡུག་ཆེད་དུ་རྨོངས་གཉིད་ལས་སོད་དང་། །
ཀུ་ཤུ་ཁ་པར་བཟུང་བའི་འབྱོར་ལྡན་གྱི་གྲྭ་བཙུན། །
ཐོས་བསམ་སང་ཉིན་ཟེར་བའི་དེང་དུས་ཀྱི་གྲྭ་བཙུན།
རང་སེམས་རང་གི་བསྐྱལ་ནས་ཐོས་བསམ་ལ་འཇུག་སྟེ། །
རང་རེའི་བདེ་སྡུག་ཆེད་དུ་རྨོངས་གཉིད་ལས་སོད་དང་། །
དུ་ཆང་ལྦུ་བར་གཡེང་བའི་སྟག་ཤར་གྱི་དཔའ་བོས། །
རྒྱན་འཛུགས་རྐུ་འཕྲོག་བཅོམ་པའི་དཔའ་ཉམས་དེ་དོར་ཏེ། །
ཡ་རབས་ལུག་མཐུན་འཚོ་བ་སྤྱི་བོ་རུ་བསྙེགས་ནས། །
རང་རེའི་བདེ་སྡུག་ཆེད་དུ་རྨོངས་གཉིད་ལས་སོད་དང་། །
སྲང་ལམ་མྱུལ་ནས་འགྲོ་བའི་ལས་མེད་ཀྱི་སྤྲངས་པོ། །
ཉི་མ་གང་འཁྱོལ་ཁོམས་ཆུང་བསམ་པ་དེ་སྤངས་ནས། །
རང་གི་འཇོན་ཚོད་དཔག་ཚོད་དཀའ་སྤྱད་ལ་རོལ་ཏེ། །
རང་རེའི་བདེ་སྡུག་ཆེད་དུ་རྨོངས་གཉིད་ལས་སོད་དང་། །

སྲིང་ཆུང་མ།
ཤངས་གཞོང་གཞོང་དགོན། བསེ་རུ་སྣང་སྐྱིད།
ངའི་ཟུར་གསུམ་སྙིང་གི་ཐིག་ལེ་ན་དུང་སེམས་ཀྱི་འདབ་མ་གཡོ་བའི་སྲིང་ཆུང་མ།
ངའི་སྒྲ་ལུས་ཀྱི་ཐོ་ཡོར་འདིས་རི་བོའི་ཕ་རོལ་ལ་བལྟ་བའི་གོ་བསྐལ་དེ་མེད་ཀྱང་།
ངའི་དད་སེམས་ཀྱི་རྒྱང་མིག་དུས་ཀྱི་ཚེགས་སྒྲ་དང་ལྷན་དུ་ཧི་མ་ལ་ཡའི་རི་རྩེ་ལས་བརྒལ་ཏེ་བྱ་ར་
བྱེད་བཞིན་ཡོད།
སྲིང་ཆུང་མ་དབྱར་དུས་གཞན་གསོས་དཔྱིད་ཀྱི་ཕོ་ཉས་འགྱུར་ཁུག་གི་གསུང་སྙན་དབུས་འགྱུར་དུ་
བསྒྲགས་ཀྱང་།
ལས་སྨོན་གྱི་མཚམས་སྦྱར་ཞིག་གིས།
དགུན་དུས་ལྷོ་རོང་དུ་མནལ་བར་ངས་སེམས་འཛིན་མ་བྱེད།
སྲིང་ཆུང་མ།
འོན་ཀྱང་ཁྱེད་མེད་ན་ཐམས་ཅད་སྟོང་ལྷང་ལྷང་ཞིག་དང་།
ཁོར་ཡུག་འདི་གྲང་ཤུར་ཤུར་ཞིག
ནམ་མཁའི་ནོར་བུར་རེ་བའི་ང་དང་རྐང་འཐུང་གི་ཚོགས་རྣམས་ཉམས་ཆུང་ཆུང་ཞིག
དེ་ལས་ལྡོག་སྟེ་དྲེགས་ལྡན་མཚན་སྤྱོད་ཀྱི་ཚོགས་རྣམས།
ཟ་བྱེད་ཀྱི་ཁ་ལས་བལྟ་བྱེད་ཀྱི་མིག་ཆེ་ཙམ་གདངས་ཏེ།
ཉམས་ཆུང་གི་མལ་གོས་བཙན་གྱིས་བཤུས།
དག་ཞིང་ལ་རེ་བའི་ཉམས་ཆུང་གི་རྨི་ལམ་ཡང་ཁད་ཀྱིས་དཀྲོགས་སོང་།
འོན་ཏེ་སྲིང་ཆུང་མ།
ངས་ངའི་གནས་བབ་དང་ཁོར་ཡུག་ཇི་ལྟར་ཉམ་ཞན་དང་དབང་མེད་དུ་གྱུར་ཡང་།
ངའི་སྙིང་ཁོངས་ནས་སྤར་བའི་དུང་སེམས་ཀྱི་སྒྲོན་མེ་འདི།

ཉིན་རེ་བཞིན་ཇེ་གསལ་ཇེ་དྭངས་ཡིན།
སྲིང་ཆུང་མ་ངོ་མ་ཡིན།
ངས་དབྱངས་གསལ་གྱི་འགྱུར་ཁུག་ཁྲོད་ནས།
མཆོག་གསུམ་ལ་བདེན་དཔང་བཅོལ་ཏེ།
ངའི་ཡོད་ཚད་ཀྱི་ཡོད་ཚད་སྲིང་ཆུང་མ།
ཁྱེད་སྒུག་བཞིན་ཡོད།
སྒུག་བཞིན་ཡོད།
༢་༡༥/༧/༨ཉིན་དབེན་གནས་གཞོང་པ་ཚལ་དུ་སྦྱར།
རྣག་ཁྲག་གི་ཟིན་པའི་མི་ཡུལ་ཞིག
བཙན་ཁ་ལྕེ། མགོ་ལོག
རྣག་ཁྲག་གི་ནད་ཡམས་ཀྱིས་ཟིན་པའི་ལུས་པོ་ཞིག
ག་ལེར་མཁའ་དབྱིངས་ལ་ཁྱབ་དུས་སུ་ཞིག་གིས་དཔྱད་པ་བྱས་མྱོང་།
ཡེ་ནས་མ་མྱོང་ལ།
རྣག་ཁྲག་གི་བཙོག་གྲིབ་ལས་ཤོར་བའི་ཀླད་རྙིང་ཞིག
དལ་མོར་འཇིག་རྟེན་ལ་སླེབས་དུས།
སུ་ཞིག་གིས་བཤགས་བཅོས་བྱེད་མྱོང་།
དངོས་གནས་ཚོར་མ་མྱོང་།
རྣག་ཁྲག་གི་མི་ཡུལ་ཁེབས་པའི་ལྷས་ར་ཞིག་ཡུན་གྱི་སྟོང་ཁམས་ལ་ཟིན་དུས
སུ་ཞིག་གིས་ངམ་ཤུགས་སྟོན་མྱོང་།
ནམ་ཡང་ཐོས་མ་མྱོང་།

རྣག་ཁྲག་གི་ཁ་ལོ་འགྱུར་བའི་རྣམ་ཤེས་ཤིག
ཁུ་སིམ་མེར་གནོན་ཤུགས་ཀྱིས་མནར་དུས
སུ་ཞིག་གིས་རྒྱབ་ལྗོངས་བསྐོར་མྱོང་།
གཞི་ནས་མཐོང་མ་མྱོང་།
དྲན་སྐུལ་གྱི་ཆུ་ཐིགས།
གཞིས་རྩེ་མཐོ་འབྲིང་དང་པོ། གཙང་མིག་ཟླ་བ་དངོས་གྲུབ།
གསན་དང་སྤུན་ཟླ་ཚོ།
ཆོས་ལྡན་གྱི་ཞིང་ཁམས་འདིར།
ལྷད་མེད་ཀྱི་ཀེ་ལ་ཤ
ཚང་ཚིང་གི་ནགས་ཚལ།
དྭངས་གཙང་གི་ཆུ་མོ།
འབྲོང་བརྒྱུད་ཀྱི་ཕ་གཞིས།
ད་དུང་འཇིག་རྟེན་བྱེད་པོས་བསྐྲུན་པའི་ངོ་མཚར།
རིག་པའི་དཔའ་བོ་འཛོམས་པའི་ཞིང་ཁམས།
སྐྱེ་བོའི་སྤྱི་བོར་བཀུར་སའི་གནས་མཆོག
གདོང་དམར་བོད་པ་འཚོ་བའི་ཕ་ས།
ཡིད་ཐང་ཆད་དགོས་པ་ཞིག་ལ་སྔོན་ཆད་ཀྱི་བཟང་པོ་འདས་ཤུལ་དུ།
དེང་དུས་རྗེས་ལུས་ཀྱི་རྣམ་པ་དེ།

བསུབ་པར་དཀའ་བའི་རྡོ་བརྐོས་ཀྱི་རི་མོར་ཆགས།
མི་རིགས་ཀྱི་ལས་དབང་།
ང་ཚོའི་ལས་དབང་།
ཉ་ཆུ་གཉིས་ཀྱི་ལས་སུ་ཆགས།
ཟུངས་ཁྲག་གཅིག་པའི་བརྒྱུད་པ།
གདོང་དམར་བའི་བརྒྱུད་པ།
བོད་པ་ཚོ་མི་རིགས་ཀྱི་ཆེད་དུ།
རང་ཉིད་ཀྱི་སླད་དུ།
ཤེས་བྱར་བརྩོན་དང་།
དུས་རབས་ཉེར་གཅིག
ཚེ་གང་སློབ་སྦྱོང་བྱེད་པའི་དུས་རབས།
ཚན་རིག་ལག་རྩལ་འགྲན་པའི་དུས་རབས།
འགྲན་རྩོད་ཁྲོད་ཀྱི་རྗེས་ལུས་པ་རྣམས།
གཞན་གྱི་འཕྱ་ཡུལ་དང་།
དམའ་འབེབས་ཀྱི་གཞི།
མཐོང་ཆུང་གི་སར་འགྱུར་ངེས།
རང་རེའི་དཔལ་འབྱོར་གྱི་ཞིང་ས་ཐན་པས་སྐམ་ན་ཇི་ལྟར་བྱེད།
རིག་གནས་ཀྱི་རྟ་མཆོག་སྐོམ་པས་གདུང་ན་ཇི་ལྟར་བྱེད།
ཚན་རྩལ་གྱི་བུ་ཕྲུག་ཤེས་བྱས་དབུལ་ན་ཇི་ལྟར་བྱེད།
བཅའ་ཁྲིམས་ཀྱི་གཉའ་ཤིང་འབྱུང་བས་ཉམས་ན་ཇི་ལྟར་བྱེད།
ཅན་བཞི་ཡི་མཛེས་མ་གཅེར་བུར་ལུས་ན་ཇི་ལྟར་བྱེད།
དེར་བརྟེན་རང་རིགས་འདི་ཉིད་རྗེས་སུ་མ་ལུས་པའི་ཕྱིར།
སྤུན་ཟླ་ལགས་བརྩོན་འགྲུས་ཀྱི་གཤོག་ཟུང་རིང་དུ་བརྐྱངས་ནས།
ནམ་འཕངས་རྒྱང་དུ་གཅོད་ཅིག

གསར་གཏོད་ཀྱི་མྱུ་གུ་ཡོངས་སུ་འབུས་ནས་སྔོ་ལྗང་ཅན་དུ་འགྱུར་ཞིག
ལ་རྒྱ་ཡི་མཚོ་མོ་དགུང་དུ་འཕྱུར་ནས་རྡོག་རྩ་གཅིག་ཏུ་སྒྲིལད་ཅིག
དེ་ལྟར་ན།
ང་ཚོའི་མི་རིགས་ཀྱི་འབྱུང་འགྱུར་འོད་སྟོང་ལྡན་པར་འགྱུར་ངེས།
མ་ཟད་རིག་གནས་ཀྱི་ལྗོན་ཤིང་སྔར་ལས་རྒྱས་ངེས།
ཚན་རིག་གི་བུ་ཕྲུག་ཤེས་བྱས་ཕྱུག་ངེས།
ཅན་བཞི་ཡི་མཛེས་མ་རྒྱན་གྱི་ཕྱུག་ངེས།
ཐོས་བསམ་གྱི་རྐང་ལམ་རྒྱ་ཆེར་གཏོང་ཐུབ།
དེ་ནི་བོད་གངས་ཅན་གཞོན་ནུ་རྣམས་ཀྱི།
དུས་རབས་ཉེར་གཅིག་པའི་བོད་མི་རྣམས་ཀྱི།
ཤི་གསོན་དང་འབྲེལ་བའི་གནད་དོན་ཞིག་ཡིན།
མི་རིགས་ཀྱི་ཆེད་དུ་དང་རང་ཉིད་ཀྱི་སླད་དུ།
ཡར་རྒྱས་ཀྱི་ལྗོན་ཤིང་ལ་ལེགས་སྐྱེས་ཀྱི་ཆུ་སྣ་དྲོངས་དང་།

སེམས་ཁོངས་ཀྱི་འབོད་སྒྲ།
གཞིས་རྩེ་མཐོ་འབྲིང་དང་པོ་འབྲོང་དོན་ལགས།
ཀ་ཁའི་རིག་གཞུང་བསླབ་པའི་གངས་ཕྲུག་གི་ཚོགས་ལ།།
ཁ་ཙམ་མིན་པར་སེམས་ཁོངས་རུས་པ་ལས་འཕྱོར་བའི།།
ག་བུར་ལྟ་བུའི་ལྷག་བསམ་དཀར་པོ་ཡི་བཞུར་རྒྱུན།།
ང་ཅག་རིག་གཞུང་སྐྱོང་བའི་བློ་སེམས་ཤིག་སྐྱེད་དང་།།
ཅ་ཅོས་དབུལ་བའི་ཕ་མེས་ཡབ་མེས་ཀྱི་སྲོལ་རྒྱུན།།
ཆ་ཤས་ཆ་ཤས་ཙམ་ནས་རྨེག་མེད་དུ་གཏོང་བའི།།
ཇ་ཡུན་ཙམ་གྱི་དུས་ཚོད་ཕྲན་བུ་ནས་གཅེས་ཏེ།།
ཉ་རྒྱས་བཞིན་དུ་འཕེལ་བ་བདག་སེམས་ཀྱི་སྨོན་འདུན།།
ཏ་ལེན་གཉིས་སུ་མེད་པའི་དཔེ་ཁུག་དེ་འཁྱེར་ནས།།
ཐ་མལ་སྒོར་ཟུར་སྐར་མ་ཕྲན་བུ་ཡང་མེད་རུང་།།
ད་ལྟ་བརྒྱ་ལོར་སྟོང་ཁྲག་བག་མེད་དུ་སྤྱོད་པ།།
ན་རག་སློབ་བུའི་ཚོགས་ལ་སུ་ཞིག་གིས་འགྲན་ནུས།།
པ་ཏྲའི་རི་མོ་བསྣོལ་འདྲའི་ཀྱག་ཀྱོག་གི་རིག་གཞུང༌།།
ཕ་ཤུལ་བུ་འཛིན་མེད་པའི་ཕ་མེས་ཀྱི་སྲོལ་བཟང་།།
བ་ལང་གཉིས་སུ་མེད་པའི་གངས་ཕྲུག་གི་ཚོགས་ལ།།
མ་རིག་མུན་འཐུམས་འཇོམས་པའི་ཐོས་བསམ་ཞིག་ཡོད་དགོས།།
ཙ་ཙིའི་ལས་ནས་བཟུང་བྱས་བརྩོན་འགྲུས་ཀྱི་སྐུལ་ཏེ།།
ཚ་གྲང་མ་རིག་མུན་པ་འཇོམས་མཛད་ཀྱི་སྣང་བས།།
ཛ་ཡའི་གསུང་རབ་བློ་སྦྱོང་འདོད་པ་ཡི་ཕྱོགས་ལ།།

ཝ་སྐྱེས་རྒྱལ་པོ་ལྟར་གྱི་གཡོ་སྐྱ་དེ་སྤོངས་ཤིག
ཞ་ལོང་མིན་པ་རྙེད་དཀའི་དལ་འབྱོར་འདི་ཐོབ་དུས།།
ཟ་ཟིར་མེད་པར་ངེད་ཅག་སྐད་ཡིག་གི་སླད་དུ།།
འ་ཅག་ཁ་བའི་རྗེས་རབས་ཕུ་ནུ་ཡི་མིང་སྲིང་།།
ཡ་ཡོར་མེད་པར་བརྩོན་ཞིག་གངས་ཅན་གྱི་བུ་ཕྲུག
རྭ་ལྟར་གྱོང་བའི་སློབ་བུ་ལ་ལ་ཡི་ཁྱུ་ཚོས།།
ལ་ཀླུང་ཕ་མ་གྲངས་མེད་སྡུག་བསྔལ་ལ་སྦྱར་ནས།།
ཤ་ཞེན་ཕྱུག་པའི་གདོང་དམར་བོད་པ་ཞིག་ཡིན་ཚེ།།
ས་སྟེང་འགྲོ་བར་ཕན་པའི་སྲིད་ཞུ་ཞིག་སྒྲུབ་དང་།།
ཧ་ཅང་རྒྱན་གྱིས་ཕྱུག་པའི་རྩོམ་རྩལ་ཞིག་མིན་ཡང་།།
ཨ་རོགས་ཚོ་ལ་བསམ་ནས་ཁོ་བོ་ཡིས་བྲིས་སོ།།
ཕྱྭ་གཡང་གི་འབོད་སྒྲ།
གཞིས་རྩེ་མཐོ་འབྲིང་དང་པོ། ཨ་སྨྱུག་ཐོགས་འཁྱམས་པོ་ཕུལ་བྱུང་།
གཉོམ་ཆུང་བོད་ལ་སྲིད་ཞུ་སྒྲུབ་པས་གཅིག
མགོན་མེད་དུད་འགྲོ་སྐྱོབས་པའི་བྱམས་སེམས་གཉིས།།
ལྷག་བསམ་བོད་ལ་ཆས་པའི་དུང་ཞེན་གསུམ།།
མཁན་པོའི་བྱིན་རླབས་ནམ་ཡང་ཕྱྭ་གཡང་ཤོག
བྱང་ཆུབ་རིན་ཆེན་སེམས་མཆོག་ལྡན་པས་གཅིག
གཞན་གྱི་སྲོག་ལ་གཅེས་པའི་བྱམས་པས་གཉིས།།

རང་དོར་གཞན་གཅེས་ལྷག་བསམ་དཀར་པོ་གསུམ།།
གོང་ནས་གོང་དུ་འཕེལ་བའི་ཕྱྭ་གཡང་ཤོག
མི་ལུགས་འགྲོ་ལུགས་བསླབ་པའི་ཨ་ཕས་གཅིག
ཆུང་ནས་བརྩེ་བས་བསྐྱངས་མཁན་ཨ་མས་གཉིས།།
ཡ་རབས་ལས་ལ་བརྩོན་པའི་ཨོ་ལོས་གསུམ།།
རྟག་བརྟན་འགྱུར་མེད་ཡོང་བའི་ཕྱྭ་གཡང་ཤོག
མུན་སེལ་ཤེས་བྱས་ཕྱུག་པའི་བཤེས་གཉེན་གཅིག
རང་མུན་སེལ་བར་འདོད་པའི་སློབ་མས་གཉིས།།
རྟེན་འབྲེལ་གཅིག་གི་འཆད་ཉན་ལས་བཅས་གསུམ།།
རྒྱལ་མཚན་སྲིད་རྩེར་བསྒྲེངས་པའི་ཕྱྭ་གཡང་ཤོག
རང་ཉིད་བློ་གཏད་བཅོལ་སའི་གྲོགས་པོས་གཅིག
སྐྱིད་སྡུག་མཉམ་མྱོང་བྱེད་པའི་གྲོགས་མོས་གཉིས།།
དོ་ར་གཅིག་ཏུ་འཚོ་བའི་སློབ་མས་གསུམ།།
མདུན་ལམ་འོད་སྟོང་འབར་བའི་ཕྱྭ་གཡང་ཤོག
གང་བསམ་ལས་ལ་རེ་འབྲས་སྨིན་པ་ཤོག

རྣམ་དཔྱོད་ཀྱིས་མཐོང་བའི་ཡིད་འོང་གི་གངས་ལྗོངས་
གཞིས་རྩེ་མཐོ་འབྲིང་དང་པོ། ཤངས་པ་ལྷུན་གྲུབ་ཆོས་འཕེལ།
མི་ལ་ལས།
འདི་ནི་སྨག་རུམ་གྱི་ཞིང་ཁམས་ཏེ།
རྟ་བདུན་དབང་པོ་སྤྲིན་ནག་གི་སྒྲིབ་འདུག་ཟེར།
མི་ལ་ལས།
འདི་ནི་ཀླ་ཀློ་དང་མདོ་མེད་ཀྱི་ཞིང་ཁམས་ཏེ།
གཞན་གྱི་འཁར་བར་བརྟེན་ནས་འཚོ་མཁན་རེད་ཟེར།
མི་ལ་ལས།
འདི་ནི་འཁྱག་རོམ་གྱི་འཇིག་རྟེན་ཏེ།
མཛེས་པ་ཡི་སྐྲག་མདངས་ཉམས་པའི་འཇིག་རྟེན་ཞིག་རེད་ཟེར།
ཀྱེ་སྤུན་ཟླ་ལགས།
མཐོ་སྒང་གི་ཡུལ་གྲུ་དེ་དངོས་གནས་དེ་ལྟར་རེད་དམ།
ངས་མཁའ་དབྱིངས་སུ་བསྙེགས་ནས་བལྟ་སྐབས་དེ་འདྲ་ག་ལ་ཡིན་སྲིད།
གཟིགས་དང་། ཡང་དག་པར་གཟིགས།
ཕ་མཐའ་ཡས་པའི་རྩྭ་ཐང་དུ།
མེ་ཏོག་གིས་དགོད་ཅིང་མགྲོན་པོ་བསུ་ཞིང་འདུག་ལ།
བརྗིད་ཆགས་ཀྱི་ལྷུན་པོ་ཤིང་ནགས་ཀྱིས་བསྙུམས་ཤིང་།
རི་དྭགས་སྣ་ཚོགས་དགའ་བདེའི་དཔལ་ལ་རོལ་བཞིན་འདུག
ཉོན་དང་། ལེགས་པར་ཉོན་

ངར་ཤུགས་དང་རེ་བས་ཁེངས་པའི་སྒྲ་དབྱངས་དེ་ཉོན་དང་།
དེ་ཀ་ཁ་ཡི་དབྱངས་སྙན་གྱེར་བའི་སྒྲ་གདངས་མ་རེད་དམ།
དེ་རེ་བ་དང་ཡིད་ཆེས་ཀྱི་ཁེངས་པའི་སྒྲ་གདངས་མ་རེད་དམ།
ཉོན་དང་།
དེ་ནི་སྙིང་སྟོབས་ལྡན་པའི་གཞོན་ནུ་ཚོའི་སྙན་འཇེབས་ཀྱི་གླུ་དབྱངས་མ་རེད་དམ།
ངས་ཐོས་པ་ལ་ནོར་བ་མེད་ལ།
ངས་མཐོང་བ་ལ་འཕྱུག་པ་མེད།
འདི་ནི་ངའི་ཡིད་དབང་འཕྲོག་པའི།
ཆེས་ཁྱད་འཕགས་ཀྱི་ཡུལ་གྲུ་ཞིག་གོ
ཚེ་སྲོག་གི་ངུ་འབོད།
གཞིས་རྩེ་མཐོ་འབྲིང་དང་པོ། རྒྱལ་མཁར་རྩེ་བ་པ་བཀྲ།
ཚན་རྩལ་འཕོ་འགྱུར་མྱུར་བའི་དེང་གི་དུས།།
འཛམ་གླིང་སྐྱེ་འགྲོར་སྡུག་གི་སྒོ་མོ་ཕྱེ།།
ཨེ་ཛིའི་ནད་ཞེས་བདུད་འདྲེ་གསོན་པོ་ཞིག
སྤྱི་ཚོགས་འཚོ་བའི་ཁྲོད་དུ་གོམ་བགྲོས་བྱེད།།
དེ་འདྲའི་སྙིང་རྗེ་བྲལ་བའི་བདུད་འདྲེ་ཞིག
ཐོག་མའི་ཡོངས་ཁུངས་ཨ་ཧྥེ་རི་ཁར་བརྗོད།།
རང་རེ་ཆོས་ལྡན་ཞིང་སར་ཁྱབ་པ་ཡང༌།།
ཆིག་སྟོང་དགུ་བརྒྱ་དགུ་བཅུ་གོ་ལྔར་བཤད།།

དེ་འདྲའི་སྙིང་རྗེ་བྲལ་བའི་བ།ཤེད་མ་དེ།།
གཙོ་བོའི་ཡོངས་ཁུངས་ཕོ་མོའི་ལུས་འབྲེལ་ཡིན།།
དེ་ཡང་བྱེད་བྱེད་མང་བའི་རྐུབ་འཁྱོག་དང་།།
ལྐོག་ཏུ་གབ་མཐུན་འཚོ་བ་མང་བའི་རྒྱུ།།
དུས་རབས་ཉེར་གཅིག་གང་ཟག་བློ་གསལ་ཚོགས།།
ཚང་རག་བདུད་བརྩིའི་སྙིང་པོར་མ་རློམས་ཤིག
འཐུང་ཚོད་མེད་པའི་ཆང་ཞེས་སྨྱོ་ཆུ་དེས།།
དྲན་པ་འཆོལ་ནས་ཨེ་ནད་ཉོས་ཡོང་ངོ༌།།
ཐེངས་གཅིག་ཐེངས་གཅིག་ཟེར་བཞིན་ལྷོད་གཡེངས་ཀྱིས།།
རྐུབ་འཁྱོག་འཆལ་པོའི་ལས་ལ་མང་དྲག་ན།།
ཨེ་ཛིའི་ནད་ཞེས་བདུད་འདྲེ་གསོན་པོ་དེས།།
མི་ཚེར་རྫོགས་ཚིག་བཀོད་དགོས་བཟོས་ཡོང་ངོ༌།།
དེ་བས་དེང་གི་སློབ་ཆེན་སློབ་མ་ཚོ།།
ཕོ་མོའི་ལུས་འབྲེལ་ལས་ལ་འཇུག་དྲག་ན།།
ཨེ་ཛིའི་ནད་ཀྱིས་བསམ་འཆར་འདོན་པའི་དུས།།
འགྱོད་གདུང་མིག་ཆུས་རྒྱ་མཚོ་འཁྱིལ་ཀྱང་ཕྱིས།།
དེ་བཞིན་ནད་པར་སྨན་ཁབ་རྒྱག་པའི་དུས།།
ཁབ་ཆས་གཅིག་དེ་ཐེངས་མང་སྤྲོད་པ་དང༌།།
སྨན་དཔྱད་ཡོ་བྱད་དུག་སེལ་མ་བྱས་པར།།
སྤྱད་པའི་དབང་གིས་ནད་དུག་འགོས་པའང་དོགས།།

མདོར་ན་སྙིང་རྗེ་བྲལ་བའི་ནད་ཡམས་དེས།།
ཆུང་ནས་རང་གི་མི་ཚེའི་རིན་ཐང་ཤོར།།
ཆེ་ནས་མི་རིགས་སྟོངས་པའང་བཟོ་ཉེ་བས།།
ཆུ་མོ་མ་ཤོར་གོང་གི་ཆུ་རགས་གྱིས།།
དེ་བས་ནད་ཡམས་འགོས་པའི་སྤུན་ཟླ་ལ།།
རང་རེས་མཐོང་ཆུང་ཁྱད་གསོད་མ་གནང་ཞིག
ཁོང་རྣམས་ནད་ཀྱིས་མནར་བ་ཡིན་པ་ལས།།
རང་རེར་གནོད་པའི་ཁྲིམས་འགལ་སྤེལ་བ་མིན།།
སླད་ཕྱིན་མི་རིགས་འདི་ཡི་འཚོ་གནས་ཆེད།།
བསམ་ཤེས་ཡོད་པའི་གདོང་དམར་ཕྱི་རབས་ཚོར།།
ཨེ་འགོག་ཉི་ཚེ་ལ་སོགས་དཔེར་བཟུང་ནས།།
ཨེ་འགོག་བྱ་ཐབས་མང་ཙམ་སྟོན་པར་རེ།།
དེ་འདྲའི་ངོ་ཚ་བྲལ་བའི་སྙིང་གཏམ་ཞིབ།
ཁྱར་ཁྱོར་རྩོམ་གྱི་ལམ་ནས་འབྲི་བར་ཐལ།།
ཤ་རུས་གཅིག་པའི་ཕུ་ནུ་མིང་སྲིང་ཚོས།།
སྙིང་པོ་ཨེ་འདུག་མནོ་བསམ་ཡོད་པར་མཁྱེན།། །།

རང་གཤིས་ཀྱི་ཀ་ཕྲེང་ཡིད་ཀྱི་མེ་ཏོག
ཧའོ་དགོན་བཤད་གྲྭ། ཤངས་བུ་དགེ་ཚོགས་ཉི་མ།
ཀ་མེད་གདུང་ལྕམ་བཀྲམ་པའི་གྲྭ་ཤག་གི་ནང་དུ།།
ཁ་མངར་ཞིམ་དགུའི་མགྱོག་ཐུག་གྲ་སྒྲིག་ཞིག་བྱས་ཚེ།།
ག་ལེར་ལོངས་སུ་སྤྱད་ནས་ཐུན་ཐེངས་གཅིག་བསྐྱལ་ཏེ།།
ང་རང་བཙུན་ཆུང་ཚོ་ལས་སྐྱིད་པ་ཞིག་སུ་ཡོད།།
ཅ་ཅོའི་གཏམ་བྲལ་དབེན་པའི་གྲྭ་ཆུང་གི་རང་གཤིས།།
ཆ་ཡོད་ཡོན་བདག་རྣམས་ཀྱི་སྐྱབས་གནས་ཞིག་འཛིན་ཡང་།།
ཇ་ཡུན་ཙམ་གྱི་དུས་ཚོད་ཕང་མེད་དུ་ཤོར་ཚེ།།
ཉ་ཆུང་འགྱོད་པའི་གླིང་ནས་ཐར་ཐབས་ཤིག་མི་འདུག
ཏ་ཐ་ག་ཏའི་གླེགས་བམ་ཁང་ཆུང་གང་རྩེག་ཀྱང་།།
ཐ་ན་སེམས་ཀྱི་ཞིང་སའི་བརྩོན་འགྲུས་ཀྱི་ས་བོན།།
ད་ལྟ་ལེ་ལོའི་ཆུ་འཛིན་ནག་པོ་དེས་བཅོམ་དུས།།
ན་ཆུང་སྙིང་ནས་འགྱོད་པའི་རྩྭ་དུག་དེ་སྐྱེས་སོང་།།
པ་ཏྲའི་རིས་ལྟར་འབྲེལ་བའི་ཆུང་གྲོགས་ཀྱི་བརྩེ་སེམས།།
ཕ་རོལ་རང་གཞན་འདུན་པས་དབང་མེད་དུ་བཅོམ་ཚེ།།
བ་དན་རླུང་གི་འཁྱེར་འདྲའི་ས་མཐའ་རུ་སླེབས་དུས།།
མ་ཡུམ་ཕ་ཡུལ་ཕྱོགས་ཀྱི་ཆུང་གྲོགས་ཚོ་དྲན་བྱུང་།།
ཙ་ཙིག་བྱ་བས་གཡེང་བའི་མ་རྒན་གྱི་རང་གཤིས།།
ཚ་གདུང་སྡུག་ལ་སྦྱོར་བའི་བུ་ཕྲུག་གི་ཆེད་དུ།།

ཛ་དྲག་འཆི་བ་ནག་པོའི་མགྲོན་ཤོག་ཅིག་སླེབས་དུས།།
ཝ་འདྲའི་ཐབས་ཇུས་སྟོན་ཀྱང་ཐར་ཐབས་ཤིག་མིན་འདུག །
ཞ་ལྟར་གཙུག་ཏུ་བཀུར་བའི་བཀའ་བསྟན་ཚོ་རྟོགས་དཀའ།།
ཟ་སོགས་གཤིས་ལུགས་རྟོགས་བྱེད་སྒྲིབ་གཉིས་ཀྱིས་བཀབ་ནས།།
འ་ཅག་མུན་པའི་གླིང་དུ་འཁྱམས་པ་ཡི་ངང་ཚུལ།།
ཡ་རབ་སྤྱོད་བཟང་ལྡན་པའི་བཤེས་གཉེན་ཚོས་གཟིགས་རོགས།།
ར་བ་ཆུང་ཆུང་བསྐོར་བའི་ཞིང་འབྲོག་གིས་བུ་འགས།། །
ལ་རྒྱ་ཡོད་མདོག་སྒོ་ནས་སྐད་སྟོང་རེ་བརྒྱབ་ཚེ།།
ཤ་ཚ་ཆེ་བའི་ཕ་མ་རླུང་ལ་རེ་བསྐུར་ན།།
མ་སྟེང་ཨོ་ལོ་ཁྱེད་ཀྱི་ཁྱད་ཆོས་ཤིག་མི་ཐོན། །
ཧ་ཅང་སྙན་འཇེབས་ལྡན་པའི་སྙན་ངག་ཞིག་མིན་ཡང་།།
ཨ་ཁུ་དྲན་པས་མ་ཟིན་ཉག་ཉོག་འགའ་ཐལ་སོང༌།།
༢༠༡༥/༡༡/༢༣/ཉིན།

སྙན་ངག་མཁན་པོའི་རྣམ་ཤེས་འཁོར་ས་ཡིན།
ཆོས་གཏེར་གླིང་དགོན། ཨོ་རྒྱན་ཆོས་འབྱོར།
གདོད་མའི་མགོན་པོ་མི་ཡི་ཚུལ་བཟུང་ནས། །མུན་ཁུང་འགྲོ་ལ་ཤེས་རབ་འོད་སྣང་སྦྱིན། །
ལུང་རྟོག་ཆོས་ཀྱི་སྲ་མཁར་རྗེ་ཉིད་ཀྱང་། །སྙན་ངག་མཁན་པོའི་རྣམ་ཤེས་འཁོར་ས་ཡིན། །
གང་ཐུགས་མཁའ་ལྟར་ཡངས་པའི་དཀྱིལ་འཁོར་ལ། །འཆད་རྩོད་
།འཆད་རྩོད་རྩོམ་པའི་ཆུ་འཛིན་རབ་འཁྲིགས་ཤིང་། །
གདམས་པའི་ཆར་གྱིས་བུ་སྐྱོང་བཤེས་གཉེན་ཡང་། །སྙན་ངག་མཁན་པོའི་རྣམ་ཤེས་འཁོར་ས་ཡིན། །
གྲངས་མེད་རིག་སེང་མ་གྲོས་ལས་ཀྱིས་བསྡུས། །ལུང་རིག་ང་རོས་སྙན་ངག་ཝ་སྐྱེས་འཇོམས། །
སྐྱེས་མཆོག་མགུ་བའི་ཛག་ཞིང་དེ་དག་ཀྱང་། །སྙན་ངག་མཁན་པོའི་རྣམ་ཤེས་འཁོར་ས་ཡིན།
ལྷ་ལམ་མཐིང་མདོག་བཀྲ་སའི་འོག་དེ་ན། །སྣ་ཚོགས་ཁོར་ཡུག་ངོ་མཚར་འབུ་གྱི་ཕྱུག
འགྲོ་རྣམས་སྙིང་རྗེའི་སྣུམ་ལྡན་བསིལ་ལྗོངས་ཀྱང་། །སྙན་ངག་མཁན་པོའི་རྣམ་ཤེས་འཁོར་ས་ཡིན།
སུམ་བརྩེན་གནས་ལ་བསྙེགས་འདྲའི་ས་འཛིན་མཐོ། །དགུང་སྔོན་ཐང་ལ་འབབ་མཚུངས་ཆུ་གཏེར་ཆེ། །
མཐའ་མི་དཔོག་པའི་ཚང་ཚིང་སྟུག་པོ་སོགས། །སྙན་ངག་མཁན་པོའི་རྣམ་ཤེས་འཁོར་ས་ཡིན།
རབ་བརྗིད་ཁང་ཆེན་ལྡིང་ཁང་དངོས་དང་འདྲ། །སྣ་ཚོགས་འཕྲུལ་རིགས་གྲངས་ཀྱིས་གཞལ་དུ་དབེན།
མཁོ་དགུའི་ལོངས་སྤྱོད་རྒྱས་པའི་དེང་དུས་ཀྱང་། །སྙན་ངག་མཁན་པོའི་རྣམ་ཤེས་འཁོར་ས་ཡིན།
སྒྱུ་མའི་འཁོར་བ་མི་ཡི་གྲོང་ཁྱེར་འདིར། །སྐྱེ་རྒ་ན་འཆིའི་གྲང་རླུང་དྲག་པོའི་ཁྲོད། །
དད་འདུན་ཆོས་ལ་འཆའ་བའི་སྐྱེས་བུ་ཡང་། །སྙན་ངག་མཁན་པོའི་རྣམ་ཤེས་འཁོར་ས་ཡིན། །

དད་སེམས་གཉུག་མའི་རང་སྒྲ།
ཧའོ་དགོན་བཤད་གྲྭ། འཇིགས་མེད་རྡོ་རྗེ།
དུས་གསུམ་རྒྱལ་བའི་བདག་ཉིད།།
མཐའ་ཡས་འགྲོ་བའི་མགོན་པོ།།
མདོ་སྔགས་བསྟན་པའི་སྒྲོན་མེ།།
དཔལ་ལྡན་བླ་མ་མཁྱེན་ནོ།།
བསླབ་གསུམ་ཁྲིམས་ཀྱི་རྒྱན་འཆང་།།
ཐུགས་བརྩེ་བྱམས་པའི་གཏེར་མཛོད།།
ཟླ་མེད་རིགས་ཀུན་ཁྱབ་བདག
དཔལ་ལྡན་བླ་མ་མཁྱེན་ནོ།།
མཁས་གྲུབ་དམ་པའི་གཙུག་རྒྱན།།
མ་ལུས་འགྲོ་བའི་སྐབས་མཆོག
ལྔ་བདོའི་རྒུད་པ་འཇོམས་མཛད།།
དཔལ་ལྡན་བླ་མ་མཁྱེན་ནོ།།
འཁོར་འདས་མཉམ་པ་གཟིཊ་ཤིང་།།
འགྲོ་ལ་བུ་ལྟར་བརྩེ་བ།།
རིག་འཛིན་ཚེ་ལ་དབང་འབྱོར།།
དོན་ཀུན་གྲུབ་པ་མཁྱེན་ནོ།།

གྲུབ་མཆོག་སྟོང་གི་དེད་དཔོན།།
སྐུ་བཞིའི་རྒྱལ་བའི་འཕྲིན་ལས།།
ལེགས་ཚོཊ་དཔལ་གྱི་ཆུ་གཏེར།།
དཔལ་ལྡན་བླ་མ་མཁྱེན་ནོ།།
འདིར་བརྩོན་དགེ་བ་ཅུང་ཟད།།
རྫོགས་པའི་སྐལ་བ་ལྡན་ན།།
མཐའ་ཡས་འགྲོ་བའི་དོན་ཆེན།།
འབད་མེད་འགྲུབ་པར་སྨོན་ནོ།།
བོད་རྒྱལ་ལོ། ༢༡༤༣ལོའི་ཟླ་༡ཚེས་༡ཉིན་འཇིགས་རྡོར་ནས་ཕུལ།།

དཔྱད་རྩོམ་གྱི་སྡེ།

༼དབུ་མ་ལ་འཇུག་པ་༽ལས་བལྟ་བྱ་ཐུན་མོང་བའི་སྐོར་ལ་དཔྱད་པ་
དཔྱོད་ཤེས་བསྐྱེད་པའི་རིག་སྟོབས།
ཧའོ་དགོན་བཤད་གྲྭ། སྟོད་སྲིན་འབུ།
[འགྲེལ། དཔྱད་ཐུང་འདི་ནི་རང་ལུགས་སྔ་འགྱུར་བའི་ལྟོས་འཇོག་གི་བལྟ་བྱ་ཐུན་མོང་བ་ཇི་ལྟར་འཇོག་མིན་ལ་རགས་བསྡུས་
བཤད་པ་ཞིག་ཡིན་པ་ལས་གཞན་ཕྱོགས་བཀག་སྟེ་རང་ལུགས་རྒྱ་ཆེར་སྒྲུབ་པའི་གཞུང་ལུགས་ལྟ་བུ་ནི་མ་ལགས་སོ།།]
ཟབ་མོ་ལྟ་བའི་གནད་གསང་ཇི་སྙེད་སླ་མོའི་ཐབས་ཀྱིས་སྟོན་མཛད་ཅིང༌།།
གདུལ་དཀའི་འགྲོ་ལ་ཉེར་བརྩེའི་སྙིང་སྟོབས་ལྷག་ཏུ་སྐྱེས་པའི་སེམས་དཔའ་ཆེ།།
ཀླུ་སྒྲུབ་བླ་མའི་ཐུགས་ཀྱི་སྲས་མཆོག་བསིལ་ཟེར་མཚན་གྱིས་རབ་བརྒྱན་པའི།།
རྩ་ཤེས་དོན་གནད་འགྲེལ་ལ་རྨད་བྱུང་ལྟ་བའི་བདག་པོ་གང་དེར་འདུད།།
དེ་ལ་འདིར་དབུ་མ་ལ་འཇུག་པ་ལས། རབ་རིབ་དང་ལྡན་དབང་པོ་ཅན་མཚུངས་པ།། ཆུ་འབབ་ཀླུང་
ལ་ཡི་དྭགས་རྣག་བློ་ཡང་།།ཞེས་པའི་ཐད་ཀྱི་རིགས་དྲུག་གི་བལྟ་བྱ་ཐུན་མོང་བ་ཇི་ལྟར་འཇོག་མིན་གྱི་སྐོར་ལ་
བོད་གངས་ཅན་ལྗོངས་ཀྱི་དབུ་མ་སྨྲ་བའི་མཁས་པ་སོ་སོའི་བཞེད་ཚུལ་མི་འདྲ་བ་ཆར་རྗེས་ཀྱི་ཤ་མོ་རྡོལ་བ
ལྟར་སྣ་ཚོགས་ཤིག་བྱུང་གིན་འདུག་མོད། འདིར་རང་གི་དཔྱོད་ཤེས་ཀྱི་བློ་མིག་ལས་མཐོང་བའི་མྱོང་སྣང་གི་
རི་མོ་འགའ་བཀོད་པར་མོས་པས་འདི་ལྟའི་ལས་བྱ་ལ་ཞུགས་པ་བས།གཞུང་ལུགས་དག་ཆུ་གཏེར་ལྟར་གཏིང་
ཟབ་ཅིང་ངེད་ཀྱི་བློ་མིག་ནི་ཁབ་མིག་ལྟར་གུ་དོག་པས་གཞུང་ལུགས་ལ་སྒྲོ་འདོགས་ཆོད་ཅིང་གཞུང་དོན་ལ་
ངེས་པ་རྙེད་པའི་སྐད་ཆ་ཞིག་ཤོད་པའི་སྤོབས་པ་ཕྲ། དེས་ན་རྒྱའི་གཏམ་དཔེ་ལ། [གྲུང་པོའི་མི་ལ་སྦས་
གཏམ་མ་གླེང་།] (明人不说暗话)ཟེར་བ་ལྟར་འདིར་ས་བཅད་མང་པོ་ཞིག་སྤུངས་ཏེ་ཀློག་པ་པོར་
སེམས་ངལ་བསྐྱེད་པའི་ལས་ལ་མི་ཞུགས་པར་རྩ་བའི་ས་བཅད་གསུམ་གྱིས་འཐུས་གང་ཐུབ་བྱས་ཏེ་རང་
ལུགས་སྔ་འགྱུར་བའི་དབུ་མ་སྨྲ་བའི་མཁས་པའི་བཞེད་ཚུལ་ལ་ཅུང་ཟད་དཔྱད་དེ་གླེང་བར་བྱ་བ་ལ། 1རང་
ལུགས་སྔ་འགྱུར་བའི་དབུ་མ་སྨྲ་བའི་མཁས་པའི་བཞེད་པ་བཀོད་པ་དང་། 2 དེའི་ཐད་ལ་རང་གི་ལྟ་ཚུལ་གླེང་

བ། 3 དེ་ལ་རྩོད་པ་སྤང་སྟེ་མཇུག་བསྡུ་བ། གསུམ་ཡོད་པ་ལས་དང་པོ། གཞུང་དོན་འདིའི་ཐད་ལ་རྗེ་བླ་མ་
མི་ཕམ་རིན་པོ་ཆེས་ངེས་སྒྲོན་ལས། ཆུ་གཅིག་འགྲོ་བ་སོ་སོ་ལ།། མི་གཅིག་དངོས་པོར་སྣང་བའི་ཚེ།། ལ་ལས་
ཐུན་མོང་ལྟ་བྱ་དེ།།ཆུ་ཡིན་དེ་མཐོང་ཡུལ་ཅན་རྣམས།། ཀུན་ཀྱང་ཚད་མ་ཡིན་ཞེས་ཟེར།། ཆུ་ལ་རང་བཞིན་
འགའ་ཡོད་ན།། ཚད་མ་ཚད་མིན་མི་སྲིད་ཅིང་།། སོ་སོའི་ཡུལ་སྣང་ཐུན་མིན་ན།། ཀ་བུམ་མཐོང་བའི་བློ་བཞིན་
དུ།། ཐུན་མོང་བལྟ་བྱ་མི་སྲིད་འགྱུར།། ཞེས་དང་། ལ་ལས་བརླན་གཤེར་ཙམ་ཡིན་ཟེར།། ཞེས་པ་ནས། བརླན་
གཤེར་ཅི་ཡང་དམིགས་པ་མིན།། ཞེས་པའི་བར་ཚིགས་སུ་བཅད་པ་ཤོ་ལོ་ཀ་གསུམ་གྱི་སྒོ་ནས་གཞན་ཕྱོགས་
ཀྱིས་ཐུན་མོང་བལྟ་བྱར་འདོད་པའི་ཆུ་དང་བརླན་གཤེར་རྣམས་དེ་ཉིད་དུ་མི་འཐད་པའི་སྒྲུབ་བྱེད་བཀོད་ཡོད་
ལ་ལྟོས་ཙམ་གྱི་བལྟ་བྱ་ལས་དོན་དུ་ཐུན་མོང་བལྟ་བྱ་ཞེས་པ་ཞིག་གྲུབ་ཏུ་ཡོད་ན་དེའང་དཔྱད་པའི་གཞིར་གྱུར་
བའི་གནས་ལུགས་སུ་གྲུབ་པ་ཞིག་ཡིན་དགོས་པར་གསུངས་ཡོད་དེ། ཇི་སྐད་དུ། དེ་ཉིད་ལས། ལྟོས་ནས་
བཞག་པ་ཙམ་ཞིག་ལས།། དཔྱད་པའི་གཞི་ཞིག་ཁས་ལེན་ན།། གནས་ལུགས་ཡིན་པར་གྲུབ་དགོས་པས།།
གང་ལྟར་བརྟག་ཀྱང་མི་འཐད་ཉིད།། ཞེས་གསུངས་པས་གཞུང་ལུགས་ཀྱི་དགོངས་པ་དང་མཐུན་པའི་བཤད་
པ་ཞིག་བྱ་འདོད་ན་འགྲེལ་སྟངས་འདི་འདྲ་ཞིག་ལ་རག་ལུས་ཡོད་དེ།
དེ་ལ་གཉིས་པ། དེའི་ཐད་ལ་རང་གི་ལྟ་ཚུལ་ཅུང་ཟད་གླེང་བར་བྱ།གཞུང་ཚིག་དེ་དག་གི་གཞུང་གོང་འོག་
གི་བབས་དང་བསྟུན་ཏེ་གླེང་ན་བལྟ་བྱ་ཐུང་མོང་བ་དེར་ཐ་སྙད་འདོགས་སྟངས་ཀྱི་དབང་གིས་འགྲོ་བ་རིགས་
དྲུག་གི་བལྟ་བྱ་ཐུན་མོང་བ་དང་བལྟ་བྱ་ཐུན་མོང་བ་ཞེས་གཉིས་སུ་མ་ཕྱེ་ཐུ་མེད་དུ་གྱུར་ཡོད་ཅིང་དེ་ལས་ཀྱང་
སྔོན་མ་ནི་མིང་ཙམ་ཡོད་པ་ལས་དོན་གྱིས་སྟོང་པ་ཞིག་ཡིན་ཏེ་རིགས་དྲུག་ལ་རང་རང་གི་ལས་ཀྱི་དབང་གིས་
མི་གཅིག་པའི་སྣང་བ་འབའ་ཞིག་ཡོད་པ་བས་དྲུག་པོར་ཡུལ་སྣང་མཐུན་པའི་ཆོས་ཤིག་ནི་གྲུབ་ཏུ་མེད། དེ་
ལས་གཞན་དུ་རིགས་དྲུག་གི་མཐུན་སྣང་དུ་གྱུར་བའི་ལྟ་བྱ་ཞེས་པ་ཞིག་ནི་འཇོག་ཚུལ་ཡང་མེད།དེས་ན་
སྔོན་མ་དེ་ནི་མིང་གནས་དོན་ཤིའི་(名存实亡)དཔེ་སྦྱར་ས་ཙམ་ལས་མེད་དོ།། ད་ནི་ཕྱི་མ་དེ་
ཉིད་ཅུང་ཟད་སྤྲོས་ན། བལྟ་བྱ་ཐུན་མོང་བ་ཞེས་པ་ནི་གང་གི་ཕྱོགས་སུའང་མ་ཕྱེ་བའི་བལྟ་བྱ་ཞིག་ལ་བཤད་རྒྱུ་
མ་ཡིན་པར་གཞི་གང་རུང་ཞིག་ལ་སྦྱར་ཏེ་མཐུན་སྣང་དུ་གྱུར་བའི་བལྟ་བྱ་ཞིག་གོ འོ་ན་དེ་ཇི་ལྟར་འཇོག་ཅེ་ན།
འདི་ལྟར་འཇོག་སྟེ། གཞི་འགྲོ་བ་རིགས་དྲུག་ལས་མིའི་མཐོང་བ་དབང་བཙན་དུ་བྱས་ཏེ་མི་བྱིངས་ལ་ཐུན་མོང་
དུ་སྣང་བའི་ཆུ་ལྟ་བུ་ནི་གོང་དུ་གླེང་གཞིར་གྱུར་བའི་མཐུན་པར་སྣང་བའི་བལྟ་བྱ་དེ་ཡིན་ལ་དེ་དང་ཆ་མཚུངས་
པར་དཔེ་གཞན་ཡང་མི་བརྒྱ་ཐམ་པའི་རྒྱུད་ཀྱི་གཟུགས་འཛིན་དབང་མངོན་ལ་ཐུན་མོང་དུ་སྣང་བའི་དུང་གི་
ཁྱད་པར་གྱི་ཆོས་དཀར་པོ་ལྟ་བུའོ།།

དེས་ན་འདིར་གླེང་འདོད་པ་ནི་རང་རེའི་སློབ་གླིང་གི་ཆོས་མཆེད་མང་དག་གིས་རང་ལུགས་བླ་མ་མི་ཕམ་
པའི་བཞེད་པ་ལྟར་གྱི་ལྟོས་ནས་བཞག་པའི་བལྟ་བྱ་ཐུན་མོང་བ་དེ་ནི་དཔེར་ན་འདིའོ་ཞེས་འཇོག་མི་སྤོབས་པའི་
ཚོད་དུ་སླེབས་འདུག་པ་དག་ལ་ལྟོས་ནས་བཞག་པའི་བལྟ་བྱ་ཐུན་མོང་བ་འཇོག་པ་ནི་ཆེས་སླ་མོར་གྱུར་ཡོད་
པའི་སྐད་བརྡ་གཏོང་ཕྱིར་གོང་གི་མཚན་གཞི་དག་བཀོད་པའོ།།
ད་ནི་གསུམ་པ་རྩོད་པ་སྤོང་བ་བཤད་པར་བྱ་སྟེ།འོ་ན་གོང་དུ་འགྲོ་བ་རིགས་དྲུག་གི་ཐུན་མོང་གི་བལྟ་བྱར་
གྱུར་བ་ནི་མིང་རྐྱང་ཙམ་ལས་དོན་གྱི་ངོ་བོ་མ་གྲུབ་པ་ཞིག་ཏུ་འགྲེལ་བ་དེར་གཞན་ལུགས་རིགས་དྲུག་གི་བལྟ་
བྱ་ཐུན་མོང་བ་ཡོད་པར་བཞེད་པའི་དབུ་མ་སྨྲ་བའི་མཁས་པ་དག་གི་ལུང་རིགས་ཀྱི་གནོད་པ་མི་བབས་སམ་
ཟེར་ན། མི་བབས་ཏེ་རིགས་དྲུག་གི་བལྟ་བྱ་ཐུན་མོང་བ་ནི་མི་སྲིད་པའི་ཕྱིར་ཏེ། གལ་ཏེ་འགྲོ་བ་རིགས་དྲུག་
ལ་ཐུན་མོང་དུ་གྱུར་བའི་བལྟ་བྱ་ཞིག་ཡོད་ན་དེ་ནི་ཡུལ་སྣང་མཐུན་པ་འབའ་ཞིག་ཡིན་དགོས་པ་ལས་སོ་སོའི་
སྣང་བ་མི་མཐུན་ན་དེ་ཐུན་མོང་བལྟ་བྱར་མི་གྱུར་བའི་ཚུལ་གོང་གི་ངེས་སྒྲོན་ལས་དྲངས་པའི་ཚིགས་བཅད་
དག་གིས་ཀྱང་སྟོན་ཏེ།དེ་ཉིད་ལས། མི་གཅིག་མཐོང་སྣང་སོ་སོ་ལ།། ཐུན་མོང་ལྟ་བྱ་མི་སྲིད་ཅིང་།། ཐུན་མོང་
མཐུན་པའི་དངོས་པོ་ལ།། སོ་སོར་སྣང་བ་མི་སྲིད་ཕྱིར།། ཞེས་གསུངས་པས་འགྲོ་བ་རིགས་དྲུག་ལ་མཐུན་
སྣང་དུ་གྱུར་བའི་བལྟ་བྱ་ཉིད་ནི་མི་སྲིད་པས་དེ་ལྟར་འདོད་པའི་རྒོལ་བ་དག་གིས་གླག་རྙེད་པར་མི་གྱུར་རོ།།
དུས་བྲེལ་གྱིས་རྐྱེན་པས་རྒྱས་ཤིང་རྒྱ་ཆེ་བ་ཞིག་བཤད་ཐུབ་མེད་ངེས་པས་མཁྱེན་སྤྱན་ཡངས་པའི་མཁས་
པའི་མདུན་ས་རུ་དཀྱེལ་ཡངས་མཛད་རོགས་ཞུ་རྒྱུ་ལས་མ་མཆིས་སོ།།
2016/1/17/སྟོད་སྲིན་འབུར་འབོད་པའི་བྲག་སྐྱེས་དཔལྡན་གྱིས་ལོ་མཇུག་རྒྱུགས་སྤྲོད་ཀྱི་དོད་དུ་བྲིས།

དོན་རང་མཚན་ལ་བརྗོད་བྱ་ཡོད་མེད་དཔྱད་པ་རྨོངས་བློའི་བསམ་
ཕྱོགས་ཞེས་བྱ་བ་བཞུགས་སོ།།
ཧའོ་དགོན་བཤད་གྲྭ། དགེ་ལེགས་འབུམ་དགའ།
བླ་མ་དང་མགོན་པོ་རྗེ་བཙུན་འཇམ་པའི་དབྱངས་ལ་ཕྱགས་འཚལ་ལོ།
རྒྱལ་བ་ཀུན་གྱི་དོན་གཉིས་ཕུན་ཚོགས་རྣམས། །
གཅིག་ཏུ་བསྡུས་ནས་མཁྱེན་རབ་མཆོག་མངའ་བ། །
འགྲོ་རྣམས་མ་རིག་གཉིད་ལས་སད་མཛད་པ། །
འཕགས་མཆོག་གཞོན་ནུར་སྒོ་གསུམ་སྤྱི་བོས་འདུད། །
རབ་བྱེད་བཞི་པར་སྒྲ་རྟོག་སེལ་འཇུག་ཏུ་བཤད་པ་ལས་འཕྲོས་ནས། རྗོད་བྱེད་སྒྲ་སེལ་བས་འཇུག་པ་
ཡིན་ན། དེའི་དངོས་ཀྱི་བརྗོད་བྱ་གཞན་སེལ་ཁོ་ནར་ངེས་སམ་ཞེ་ན་རྗོད་བྱེད་སྒྲའི་དངོས་ཀྱི་བརྗོད་བྱ་གཞན་
སེལ་དང་སྤྱི་མཚན་ཁོ་ནར་ངེས་ཤིང་། བུམ་པ་ལ་སོགས་པའི་རང་མཚན་རྗོད་བྱེད་སྒྲའི་དངོས་ཀྱི་བརྗོད་
བྱར་འདོད་པ་མི་འཐད་པ་ཡིན་ནོ་ཞེས་སྟོན་པ་བྱེད་པ་ལ། བུམ་པ་ལ་སོགས་པའི་དོན་རང་མཚན་ལ་བརྗོད་བྱ་
ཡོད་ཞེས་འགའ་ཞིག་སྨྲ་ཞེས་པའི་སྐབས་དེ་ལ་དཔྱད་པ་ལ། དགག་གཞག་སྤང་གསུམ་ལས། དང་པོ་ལ་
གཞན་ལུགས་གཞག་པ་དང་དེ་དགག་པ་གཉིས་ལས། དང་པོ་ནི་ཁ་ཅིག་ན་རེ་གཞི་གྲུབ་ན་དངོས་ཀྱི་བརྗོད་
བྱ་དང་ཞེན་པའི་བརྗོད་བྱ་གང་རུང་ཡིན་པའི་ཁྱབ་པ་དང་། དེ་རེ་རེ་ནས་བརྗོད་བྱ་མཚན་ཉིད་པ་ཡིན་པའི་རྒྱུ་
མཚན་གྱིས་དོན་རང་མཚན་ལ་བརྗོད་བྱ་མཚན་ཉིད་པ་ཡོད་པ་འདོད་པ་དང་། སྡེ་བདུན་རྒྱན་ཡིད་ཀྱི་མུན་
སེལ་ལས། བརྗོད་བྱའི་མཚན་ཉིད་བརྡ་ལས་གོ་བ་བྱ་བ་དང་། རྗོད་བྱེད་ཀྱི་མཚན་ཉིད་བརྡ་དབང་གིས་རང་
ཡུལ་གོ་བྱེད། དེ་ལ་བརྗོད་བྱ་ནི་ཆོས་ཐམས་ཅད་ཡིན་ཏེ་སྒྲས་བརྗོད་མི་རུང་གི་ཆོས་མེད་པའི་ཕྱིར་རོ་ཞེས་
རྟགས་བཀོད་པ་དང་། ཁ་ཅིག་ན་རེ་རང་མཚན་ཡིན་ན་སྒྲས་བརྗོད་དུ་མི་རུང་བ་འདོད་པ་ལ། ཆེས་ཤིན་ཏུ་
འཁྲུལ་བའི་གནས་ཡིན་པ་བཤད་པ་དང་། ཐལ་ཚུལ་གྱི་ངོས་ནས། དོན་དམ་བདེན་པ་ཡིན་ན་སངས་རྒྱས་

ཀྱི་གསུང་རབ་ཀྱི་བརྗོད་བྱ་མ་ཡིན་པར་ཐལ་ཚུལ་གསུངས་འདུག་པས། དེའི་ཐོག་ནས་རང་མཚན་ལ་བརྗོད་
བྱ་ཡོད་པ་ཞལ་བཞེས།
གཉིས་པ། དེ་མ་འཐད་པ་བསྟན་པ་ནི། རིགས་གཏེར་རྩ་འགྲེལ་དང་། མཁན་ཆེན་ངག་ཆོས་དང་། སྡེ་
བདུན་གསལ་བྱེད་རིགས་གཏེར་གསལ་བྱེད་སོགས་ལས་བརྗོད་བྱ་ཐུན་མོང་གི་དབྱེ་བ་ལ་འཆད་དུས་ཀྱི་
བརྗོད་བྱ་དང་འཇུག་དུས་ཀྱི་བརྗོད་བྱ་གཉིས་བཞག་པ་གང་ཞིག དོན་རང་མཚན་ལ་བརྗོད་བྱ་ཞིག་ཡོད་ན་
དེ་གཉིས་གང་རུང་ཡིན་དགོས་ལ། དེ་གཉིས་སུ་མ་བསྡུས་པའི་བརྗོད་བྱ་མེད་པའི་ཕྱིར། འོན་ཀྱང་དེ་གཉིས་
ནི་གང་ཡང་མེད་པའི་ཕྱིར་ཏེ། འཆད་དུས་བརྗོད་བྱ་མེད་པ་གང་ཞིག འཇུག་དུས་ཀྱི་བརྗོད་བྱ་མེད་པའི་ཕྱིར།
འཆད་དུས་ཀྱི་བརྗོད་བྱ་མེད་དེ། འཆད་དུས་ཀྱི་བརྗོད་བྱ་ཡོད་ན་ཞེན་པའི་བརྗོད་བྱ་ཡོད་དགོས་པ་གང་ཞིག་
་
འཆད་དུས་ཀྱི་ཞེན་པའི་བརྗོད་བྱ་ཡོད་དགོས་པ་ལ་འཆད་དུས་ཀྱི་དངོས་ཀྱི་བརྗོད་བྱ་ཡོད་དགོས་པའི་ཕྱིར།
འོན་ཀྱང་འཆད་དུས་ཀྱི་དངོས་ཀྱི་བརྗོད་བྱ་ནི་མེད་དེ། དེ་ཡིན་ན་དོན་སྤྱི་ཡིན་པས་ཁྱབ་པ་གང་ཞིག དོན་སྤྱི་
དོན་རང་མཚན་ལ་མེད་པའི་ཕྱིར། འཇུག་དུས་ཀྱི་བརྗོད་བྱ་དོན་རང་མཚན་ལ་མེད་དེ། འཇུག་དུས་ནི་སོང་
ཚོད་ཀྱི་དབང་དུ་བྱས་པ་ཡིན་པས། འཇུག་དུས་ཀྱི་བརྗོད་བྱ་ཡིན་ན་གཞན་སེལ་ཁོ་ན་ཡིན་པས་ཁྱབ་པའི་ཕྱིར།
མཁན་ཆེན་ངག་ཆོས་ཁོང་གིས་ཡང་འཇུག་དུས་ཀྱི་བརྗོད་བྱ་གཞན་སེལ་ཡིན་དགོས་པ་གསུངས་པའི་ཕྱིར།
གཉིས་པ་རང་ལུགས་ངོས་བཟུང་བ་ལ། མཁན་ཆེན་ངག་དབང་ཆོས་གྲགས་ཀྱི་གསུངས་པའི་རིགས་
གཏེར་གསལ་བྱེད་ལེགས་བཤད་ངག་སྟེར་འདི་ཁུངས་བཙན་དུ་བྱས་ནས་གཞུང་ལུགས་འདི་ཡི་བརྗོད་བྱའི་
འབབ་བསྟུན་ནས་བཤད་ན། དོན་རང་མཚན་ལ་བརྗོད་བྱ་མེད་པ་འདོད། འདོད་དེ། དོན་རང་མཚན་ལ་
བརྗོད་བྱ་འདི་རྗོད་བྱེད་ཀྱི་དངོས་ཀྱི་སྒྲ་སྤྱི་དང་། ཞེན་པའི་སྒྲ་གང་ཡང་མེད་པའི་ཕྱིར། དངོས་ཀྱི་སྒྲ་སྤྱི་མེད་
དེ། དེ་ཡིན་ན་སྤྱི་མཚན་ཡིན་པས་ཁྱབ་པ་གང་ཞིག དེ་དོན་རང་མཚན་ལ་མེད་བའི་ཕྱིར། ཞེན་པའི་རྗོད་
བྱེད་སྒྲ་ཡང་མེད་དེ། མཁན་ཆེན་ངག་ཆོས་ཀྱི་སྣང་བ་དང་སེལ་བ་རྟོགས་ཚུལ་བཤད་པའི་སྐབས་སུ། སྒྲ་རྟོག་
ཡུལ་ལ་འཇུག་ཚུལ་ལ། རྗོད་བྱེད་ཀྱི་སྒྲ་དང་རྟོག་པ་ཐམས་ཅད་ཆོས་ཅན། རང་ཡུལ་ལ་སེལ་འཇུག་ཡིན་ཏེ།
རང་ཡུལ་གསལ་བར་མི་སྣང་བར་རིགས་མི་མཐུན་སེལ་བའི་སྒོ་ནས་འཇུག་པ་ཡིན་པའི་ཕྱིར། ཞེས་རྟགས་
བཀོད་འདུག་ལ། གཞན་ཡང་རིགས་ལམ་ཧི་རོ་ཧོན་ཌ་ལས། རང་ཡུལ་དངོས་འགལ་བཅད་ནས་འཇུག་
པའི་མཉན་བྱ་རྗོད་བྱེད་སྒྲའི་མཚན་ཉིད་ལ་བཞག་འདུག་པས། དེ་རྣམས་ལ་བལྟས་ན་རྗོད་བྱེད་ཀྱི་སྒྲ་ཡིན་ན་
རང་ཡུལ་དངོས་འགལ་བཅད་པའམ་རང་མིན་སེལ་བའི་སྒོ་ནས་འཇུག་དགོས་པ་བསྟན་འདུག དེས་ན་དོན་
རང་མཚན་ལ་རྗོད་བྱེད་སྒྲ་མེད་དེ། དོན་རང་མཚན་ལ་དངོས་འགལ་དང་སེལ་བ་གང་ཡང་མེད་ལ་དེ་གཉིས་

བློ་ཆོས་དང་སྤྱི་མཚན་གཉིས་ལས་མ་འདས་པ་གང་ཞིག བློ་ཆོས་དང་སྤྱི་མཚན་དོན་ལ་མེད་པའི་ཕྱིར། དེ་
གཉིས་མེད་ན། དེ་གཉིས་ཀྱིས་སྒོ་ནས་འཇུག་པའི་རྗོད་བྱེད་ཀྱི་སྒྲ་ཡང་མེད་པའི་ཕྱིར། རྒྱུ་མཚན་དེ་ཡི་ཕྱིར་
ན་དོན་རང་མཚན་ལ་རྗོད་བྱེད་མེད་པས། དེ་མེད་ན་བརྗོད་བྱ་མེད་པ་སྨྲོས་མེད་ཡིན།
གསུམ་པ་རྩོད་པ་སྤོང་བ་ལ། ཁ་ཅིག་ན་རེ། དོན་རང་མཚན་ལ་ཆོས་ཅན། ཁྱོད་ལ་བརྗོད་བྱ་མེད་པ་
འདོད་པ་དེ་མི་འཐད་དེ། མཁན་ཆེན་ངག་ཆོས་དང་། སྡེ་བདུན་གསལ་བྱེད། རིགས་གཏེར་རྩ་འགྲེལ་
སོགས་ལས་འཆད་པའི་ཚེ་སྒྲའི་དངོས་ཀྱི་བརྗོད་བྱ་དོན་སྤྱི་ཞེན་པའི་བརྗོད་བྱ་དོན་རང་མཚན་བཞག་པ་དང་
འགལ་ལོ་ཞེ་ན། འདི་ནི་མི་འགལ་ཏེ། འཆད་པའི་ཚེ་སྒྲའི་དངོས་ཀྱི་བརྗོད་བྱ་དང་ཞེན་པའི་བརྗོད་བྱ་གཉིས་རེ་
རེ་ནས་བརྗོད་བྱ་མཚན་ཉིད་པ་གསུངས་པ་མ་ཡིན་ཏེ། འཆད་པའི་ཚེ་དངོས་ཀྱི་རྗོད་བྱེད་དང་ཞེན་པའི་རྗོད་
བྱེད་གཉིས་རེ་རེ་ནས་རྗོད་བྱེད་མཚན་ཉིད་པ་རུ་མ་གསུངས་བ་དང་རིགས་པ་མགོ་མཚུངས་པའི་ཕྱིར། དེ་
ཡང་མཁན་ཆེན་ངག་ཆོས་ཀྱིས་རང་ལུགས་བརྗོད་བྱ་རྗོད་བྱེད་གསུངས་པའི་སྐབས་སུ། ལུགས་འདི་ལ་སྒྲ་
མཚན་ཉིད་པ་ནི་རྗོད་བྱེད་མ་ཡིན་ཏེ། སྒྲ་མཚན་ཉིད་པས་བརྗོད་བྱ་མི་བརྗོད་པའི་ཕྱིར། བེམ་པོ་ཡིན་ན་ཁྱོད་
ཀྱི་བརྗོད་བྱ་མེད་པས་ཁྱབ་པའི་ཕྱིར། ཞེན་པའི་རྗོད་བྱེད་ཡིན་ན་རྗོད་བྱེད་མ་ཡིན་པས་ཁྱབ་སྟེ། ཞེན་
པའི་རྗོད་བྱེད་ཡིན་ན་སྒྲ་རང་མཚན་པ་ཡིན་པས་ཁྱབ་པའི་ཕྱིར་ཞེས་རྟགས་བཀོད་འདུག་པས། འདི་ཡི་
སྐབས་ཀྱི་ལུགས་འདི་ལ་ཞེས་པའི་ལུགས་འདི་རང་ལུགས་ལ་ངོས་འཛིན་དགོས་པ་ལས། གཞན་ངོས་འཛིན་
ཚུལ་མེད་པའི་ཕྱིར། དེས་ན་ཞེན་པའི་རྗོད་བྱེད་དེ་རྗོད་བྱེད་མཚན་ཉིད་པ་མ་ཡིན་པ་ལྟར་དུ།ཞེན་པའི་
བརྗོད་བྱ་ཡང་བརྗོད་བྱ་མཚན་ཉིད་པ་མ་ཡིན་པར་འདོད་དེ། བརྗོད་བྱ་མཚན་ཉིད་པ་ནི་དོན་སྤྱི་ཁོ་ན་སོང་བ་
ལས་རང་མཚན་ནི་བློ་རྟོག་པས་རང་ཡུལ་དོན་སྤྱི་འདི་བརྗོད་པ་ལ་རང་མཚན་བརྗོད་པར་རློམ་ནས་རང་མཚན་
བརྗོད་བྱ་མ་ཡིན་པ་ལ་བརྗོད་བྱར་སྒྲོ་འདོགས་པས་བརྗོད་བྱ་བཏགས་པ་ཙམ་ཞིག་འདོད་དགོས་བསམ་པ་སྟེ་
བློ་ལྡན་རིགས་པ་སྨྲ་བ་དག་གིས་ད་དུང་དཔྱད་པ་མཛོད་ཅིག །

བགྲང་ཕྲེང་གི་སྐོར་ཆེ་ལོང་ཙམ་བརྗོད་པ།
བོད་ལྗོངས་སློབ་ཆེན་བོད་དགེ་འོས་ཚན་ཁག ཤངས་པ་འཇིགས་མེད།
ཕྲེང་བ་ནི་དུས་ཡུན་ཧ་ཅང་རིང་པོ་ཞིག་གི་གོང་ནས་བོད་རིགས་སེར་སྐྱ་ཕོ་མོ་ཀུན་གྱིས་ཉིན་རེའི་ཁ་ཏོན་
གྱི་གྲངས་གསོག་པའི་ཡོ་བྱད་དུ་བེད་སྤྱོད་ཀྱི་ཡོད་ལ། ནམ་རྒྱུན་ནས་ཕྲེང་བ་ལུས་དང་འབྲལ་མེད་དུ་འཆང་
བཞིན་ཡོད་ལ། བོད་རིགས་མང་ཆེ་བས་རང་རང་སོ་སོའི་ལས་ཀ་ཙག་ཙིག་རྣམས་ཚར་རྗེས་དོན་མེད་ཀྱི་ལབ་
བརྡོལ་ཙམ་ལ་མགོ་བོ་གཡེང་ནས་མ་བསྡད་པར་ཉིན་རེའི་ཁ་འདོན་བྱེད་པའི་གོམས་གཤིས་བཟང་པོ་ཞིག་
ཆགས་ཡོད། འོན་ཏེ་དེང་གི་དུས་འདིར་མི་སྐོར་ཞིག་གིས་ཕྲེང་བ་འདི་ཉིད་ཕྱིའི་རྒྱན་ཆ་ཙམ་ལ་ངོས་བཟུང་བ་
ལས། དེའི་འདོགས་སྟངས་སམ་དཀྲི་ཚུལ་དང་། དེའི་ངོ་བོ། ཕན་ཡོན། དབྱེ་བ། ཐུན་མོང་ངམ་གཅིག་འགྱུར་
གྱི་གྲངས་ཚད་དུ་དགོས་མིན་སོགས་ཀྱང་མི་ཤེས་པ་ནི་ལེགས་པར་བསམས་ན་རང་མི་རིགས་ཀྱི་རིག་གནས་
ལ་སྣང་ཆུང་བྱས་པ་སྟེ། གོ་མེད་ཚོར་མེད་ཀྱི་ཀླད་མེད་དག་གི་སྤྱོད་ཚུལ་ཞིག་ལས་མ་འདས། ལྷག་དོན་
དུ་རྒྱལ་ཁབ་ཕྱི་ནང་གི་ཡུལ་སྐོར་བ་ཚོས་ཕྲེང་བའི་སྐོར་ནས་སྐད་ཆ་དྲིས་པའི་ཚེ་ཁ་ལྐུག་པ་ཆགས། སེམས་
གླང་ཆེན་སྨྱོན་པའི་དཔེ་རུ་སོང་ནས་རང་རེ་བོད་པ་ཚོས་ཕྲེང་བ་འདོགས་པའི་དགོས་དམིགས་གང་ཡིན་ཐད་ད་
དུང་ལན་ཁ་གསལ་ཞིག་བརྒྱབ་ཐུབ་ཀྱི་མེད། མ་གཞི་ཕྲེང་བ་མཛེས་རྒྱན་ནམ་མཛེས་ཆོས་ཙམ་ལ་དམིགས་
ནས་བཏགས་ཀྱང་མ་འགྲིག་པ་ཅི་ལ་ཡོད། འོན་ཏེ་དོན་ངོ་མའི་ཕྲེང་བ་བཅང་ཚུལ་དང་། སྤང་བླང་གི་གནད་
རྣམས་མ་རྟོགས་པར་རྒྱན་ཆ་ཁོ་ན་ཙམ་གྱི་ཚུལ་དུ་བཀོལ་སྤྱོད་བྱེད་པ་ནི་དོན་དངོས་དང་རྒྱབ་འགལ་ཆགས་
པ་ཡིན་ཏེ། དོན་དངོས་ཐོག་ཕྲེང་བ་ལ་མཚོན་ན་གང་གི་ངོ་བོ་དང་། གྲངས་ཚད། དབྱེ་བ། བཅང་ཚུལ།
ཕན་ཡོན་གང་ཡོད་པ་བཤད་རྒྱུ་ཡོད་དེ། དེས་ན་དེ་དག་མདོར་བསྡུས་ཙམ་ཞིག་ངོ་སྤྲོད་ཀྱི་ཚུལ་དུ་ཞུ་རྒྱུ་
ཡིན་པས། སྤང་བླང་ཡོད་པའི་སྒོ་ནས་གཟིགས་པར་འཚལ།
དང་པོ། ཕྲེང་བ་དུས་ནམ་བྱུང་བ། དེ་ཡང་བྱུང་བའི་སྐོར་ལ་ཆེས་རྣག་ཐོག་གཙག་འཁེལ་ལྟ་བུ་སྟེ། དུས་
རབས་འདིའི་ནང་གི་ལོ་རབས་འདི་དང་། དུས་ཚིགས་འདིའི་ནང་བྱུང་བ་རེད་ཅེས་པ་ལྟ་བུའི་ལན་ཞིག་བརྒྱབ་
ཐུབ་ཐབས་བྲལ་མོད། ང་ཚོས་རགས་པ་ཙམ་གྱི་ཚོད་དཔག་ཅིག་བྱེད་ཐུབ་ངེས་རེད། གང་ལགས་ཤེ་ན།

བོད་མིའི་ཁ་རྒྱུན་ལ། "ལོ་བརྒྱ་ལོན་པའི་མི་མེད་ཀྱང་།། བསྐལ་པ་སྟོང་གི་ཚིག་ཡོད།།" ཅེས་པ་ལྟར་འདས་
སོང་གི་ལོ་ངོ་མང་པོའི་རིག་གནས་ལོ་རྒྱུས་དུ་མ་དང་དུ་མ་ཞིག་མི་རྣམས་ཀྱི་ངག་ཐོག་ནས་ངག་ཐོག་བརྒྱུད་
པ་དང་། རྡོ་བརྐོས། དེ་བཞིན་རིགས་འདེད་ཀྱི་ཐབས་ལམ་སོགས་ལ་བརྟེན་ནས་རྟོགས་སུ་ཡོད་པའམ་སྣང་
དུ་ཡོད་པ་ནི་རྒྱུན་མཐོང་གི་སྣང་ཚུལ་ཞིག་ལགས། དེ་ཡང་ཆོས་དཔེ་ཁག་གི་ནང་ལུང་དུ་བསྟན་པའི་སངས་
རྒྱས་ཀྱིས་གསུངས་པའི་ལུང་ཏོང་མིག་གི་མདོ་》ཞེས་པའི་ནང་། སངས་རྒྱས་ཀྱིས་ཀོ་ས་ལའི་རྒྱལ་པོ་གསལ་
རྒྱལ་གྱི་བུ་འཕགས་སྐྱེས་པོ་ཞེས་པ་ལ་བཀའ་བསྩལ་པའི་ནང་དོན་ལ་གཞིགས་ན། དེ་ལས། བཅོམ་ལྡན་
འདས་ཀྱིས་རྒྱལ་པོ་ལ།གལ་ཏེ་གང་གིས་ཉོན་མོངས་པའི་སྒྲིབ་པ་དང་། ལས་ཀྱི་སྒྲིབ་པ་རྣམ་པར་དག་པར་
འདོད་པས། ལུང་ཏོང་མིག་བརྒྱ་དང་བརྒྱད་སྟར་ལ་བརྒྱུས་ཏེ། ནམ་ཡང་ལུས་དང་མི་བྲལ་བར་བགྱིའོ། །
སོང་ངམ་སྡོད་དང་ཉལ་ཡང་རུང་སྟེ། ཐོག་མཐའ་བར་དུ་སེམས་མི་གཡེང་བར། ཡིད་རྩེ་གཅིག་གི་དཀོན་
མཆོག་གསུམ་གྱི་མཚན་ནས་བརྗོད་དེ། ཕྲེང་བའི་རྡོག་པོ་རེ་རེ་འདྲེན་ཅིང་། དེ་ལྟར་རིམ་བཞིན་སེམས་མི་
གཡེང་བར་བཅུའམ། ཉི་ཤུའམ། བརྒྱའམ་སྟོང་ངམ། བྱེ་བའམ་དུང་ཕྱུར་ལ་སོགས་པ་བགྲང་བར་བྱའོ།ཞེས་
པར་བརྟག་ན་ཕྲེང་བ་དུས་ནམ་བྱུང་བའི་ཞིབ་ཕྲའི་དུས་ཚིགས་མི་གསལ་ཡང་། སྟོན་པ་བཅོམ་ལྡན་འདས་ཀྱི་
དུས་ནས་བྱུང་བ་ནི་སྨོས་མེད་རེད། དེ་མིན་ཕྲེང་བའི་གྲངས་ཚད་ཐད་བོད་བརྒྱུད་ནང་བསྟན་གྱི་རྟེན་དང་ཡོ་
བྱད་ཀྱི་མཚོན་དོན་འགྲེལ་བཤད་》ཅེས་པའི་ནང་། ཕལ་ཆེ་བ་ད་ལྟ་ཕྲེང་བ་ཐམས་ཅད་གྲངས་བརྒྱ་དང་བརྒྱད་
ཤ་སྟག་བྱས་པས་ཚང་མ་གྲངས་ཚད་གཅིག་པ་ཡིན་པར་བརྩི་ཡི་ཡོད་མོད། དོན་དངོས་ཐོག་ལས་སོ་སོ་ལ་
བརྟེན་པའི་ཕྲེང་བའི་གྲངས་ཚད་ཀྱང་འདྲ་ཡི་མེད།" ཅེས་དང་དེབ་འདིའི་ནང་ལུང་དུ་དྲངས་པའི་ཀུན་ཏུ་ཁ་
སྦྱོར་གྱི་རྒྱུད་》ལས།སྔགས་ཀྱི་སྒྲུབ་པ་ལྔ་བཅུ་སྟེ།། དབང་ལ་དེ་ཡི་ཕྱེད་ཡིན་ནོ།། བརྒྱ་ཕྲག་གཅིག་གི་ཞི་བ་
ལ།། དེ་བཞིན་རྒྱས་ལ་དེ་ལྷག་བརྒྱད།། མངོན་སྤྱོད་ལ་ནི་དྲུག་ཅུ་ཉིད།།" ཅེས་གསུངས་པ་ལྟར་རེད། དེའི་
ཐོག་ནས་ང་ཚོས་རྒྱུན་དུ་སྤྱོད་པའི་བརྒྱ་དང་བརྒྱད་འདི་ནི་རྒྱས་པའི་ལུགས་ཀྱི་གྲངས་ཚད་ཡིན་པ་ཤེས་
དགོས། དེ་མིན་གྱི་གཞུང་ཁག་ལའང་ཕྲེང་བའི་སྐོར་གསུངས་པ་ཡོད་སྲིད། ཁོ་བོས་ད་བར་མཐོང་ཐོས་བྱུང་
བ་ནི་དེ་ཙམ་མོ། །
དེ་ཕྱོགས་ལ་ད་དུང་བོད་རིགས་ཀྱི་སློབ་གཉེར་བ་ཚོས་སྣང་འཇོག་རེ་གནང་རྒྱུར་རེ་བ་ཆེ།
གཉིས་པ། ཕྲེང་བའི་གོ་དོན་དང་ཕན་ཡོན་སྡེབ་གཅིག་ཏུ་བཤད་པ། ཕྲེང་བའི་སྒྲ་བཤད་དམ་གོ་དོན་བོད་
བརྒྱུད་ནང་བསྟན་གྱི་རྟེན་དང་ཡོ་བྱད་ཀྱི་མཚོན་དོན་འགྲེལ་བཤད་》ཅེས་པའི་ནང་།རྒྱུན་མི་ཆད་པར་
བསྟར་ལ་བརྒྱུས་པ་ལ་ཕྲེང་བ་ཟེར་བ་ཡིན་ལ། འདི་ནི་རྒྱུན་མི་ཆད་པར་ཐུགས་དམ་བསྐུལ་བའི་དོན་ཡིན་

ལ། འདིའི་མཚོན་དོན་ཡང་།སྔགས་ཀྱི་དཀོན་མཆོག་གསུམ་མཚོན་པར་བྱེད་པ་ཡིན་ཞིང་། ཕྲེང་རྡོག་རྣམས་
དགེ་འདུན་དང་། མདོ་འཛིན་ནི་མཆོད་རྟེན་དང་དེ་ནི་སངས་རྒྱས་དང་། རྒྱུན་ཐག་གིས་དམ་པའི་ཆོས་ཡིན།
ཞེས་དང༌། རིལ་བུ་རྣམས་ནི་དགྲ་བཅོམ་སྟེ།། སྟེང་མ་མཆོད་རྟེན་དུ་ནི་བཏགས།། མཆོད་རྟེན་ཆོས་ཀྱི་དབང་
པོ་བས།། ཆོས་ཀྱི་དབྱིངས་ནི་དབུས་སུ་གནས།། ཞེས་གསུངས་ལ། དེའི་ཐབས་སུ་ཕྲེང་རྡོག་བརྒྱ་དང་བརྒྱད་
གཏན་འཁེལ་གནང་བར་གསུངས། བཅུ་ཤད་དམ་བཅུ་ཚར་ནི་གྲངས་གསོག་གི་ཆེད་དུ་བརྩི་ཐབས་ལ་
སྦྱར་བ་ཡིན།
དེ་བཞིན་སྔ་འགྱུར་རྡོ་རྗེ་ཐེག་པའི་རིག་འཛིན་རྒྱ་མཚོའི་ལོངས་སྤྱོད་ཆས་གོས་རྒྱན་དང་རོལ་མོའི་
བསྟན་བཅོས་》ཞེས་པའི་ནང་། དད་དང་ལྡན་པའི་སྐྱེས་མཆོག་རྣམས།། བླ་མ་ལ་ནི་སེམས་ཕྲེང་བས།།
གསོལ་བ་ཕུར་ཚུགས་གདབ་པ་དང་།། སྒྲུབ་ལ་ནན་ཏན་བྱེད་འདོད་པས།། ཡི་དམ་ལྷ་ལ་སེམས་ཕྲེང་ཞིང།།
བསྙེན་པ་ཚུལ་བཞིན་བརྩོན་པ་དང༌།། འཕྲིན་ལས་མྱུར་དུ་བསྒྱུར་འདོད་པས།། མཁའ་འགྲོ་ལ་ནི་སེམས་ཕྲེང་
ཞིང་།། ལས་རྣམས་མཐའ་རུ་དབྱུང་བ་སྟེ།།"ཞེས་གསུངས་པ་ལྟར་ན། བླ་མ་དང་ཡི་དམ་སོགས་ཡིད་ལ་ཕྲེང་
ཞིང་དུས་རྒྱུན་དུ་མི་བརྗེད་པའི་དྲན་རྟགས་སམ་སྒོམ་རྟེན་དུ། ཚད་དང་ལྡན་པའི་ཕྲེང་བར་སྔགས་བཟླས་ཤིང་
གསོལ་བ་བཏབ་ན། རང་ཉིད་འཁོར་བའི་ཕྱོགས་སུ་སེམས་ཕྲེང་བ་དེ་གཅོད་བྱེད་དང་། མཐར་མྱང་འདས་ཀྱི་
གོ་འཕང་ཐོབ་པ་ལ་ཡིད་ཕྲེང་བའི་བརྡ་ཐབས་ཀྱི་ཕྱག་ཆ་ལ་ཕྲེང་བ་ཞེས་བཏགས་པ་སྟེ། སྔ་འགྱུར་རྡོ་རྗེ་ཐེག་
པའི་རིགས་འཛིན་རྒྱ་མཚོའི་ལོངས་སྤྱོད་ཆས་གོས་རྒྱན་དང་རོལ་མོའི་བསྟན་བཅོས་》ཞེས་པ་དེའི་ནང་།
བགྲང་བ་གྲངས་སུ་འཛིན་པ་དང༌།། བརྗོད་པ་རྩིས་སུ་བྱེད་པ་དང༌།། ཕྱག་ཆར་བྱུང་བ་ཕྲེང་ཞེས་བྱ།།" ཞེས་
གསུངས་པ་ལྟར་དེ་དག་གིས་ཀྱང་རྗེས་སུ་བཟུང་ཞིང་བྱིན་རླབས་ཀྱི་དངོས་གྲུབ་སྟེར་བའམ་སྩོལ་གྱི་ཡོད་པ་
བསྟན།
གསུམ་པ། བགྲང་ཕྲེང་གི་དབྱེ་བ། ཕྲེང་བའི་དབྱེ་བ་ལ་ངོ་བོའི་སྒོ་ནས་དབྱེ་བ་དང༌། རྒྱུའི་སྒོ་ནས་
དབྱེ་བ། ཁ་དོག་གི་སྒོ་ནས་དབྱེ་བ་སོགས་མང་རུང་། འདིར་གཙོ་བོ་ངོ་བོ་དང་། རྒྱུ། ཁ་དོག་གསུམ་འདི་ངོ་
སྤྲོད་ཙམ་ཞུ་རྒྱུ་ཡིན། གཅིག ངོ་བོའི་སྒོ་ནས་དབྱེ་བ་ལ། ཕྱི་ནང་གསང་གསུམ་དང་དེ་ཁོ་ན་ཉིད་ཀྱི་ཕྲེང་བ་
དང་རིགས་བཞི་སྟེ། ཕྱི་ཕྲེང་ནི་རང་བཞིན་གྱི་གྲངས་ཚད་འཛིན་པ་དང་བསྙེན་པ་བྱེད་པའི་རྫས་ཀྱི་ཕྲེང་བ་སྤྱིའི་
མིང་ལ་གོ་ལ། ནང་གི་ཕྲེང་བ་ནི་སྔགས་བཟླ་བའི་དུས་སུ་ཡས་མཆུ་མས་མཆུ་སྦྱོར་བའི་ཚུལ་ལ་གོ་དགོས་ལ།
གསང་བའི་ཕྲེང་བ་ནི་གནད་ལ་དབབ་ཅིང་མཐར་དབྱུང་བ་སྟེ། སྔགས་བཟླ་བའི་དུས་སུ་དབུགས་འབྱིན་རྔུབ་
བྱེད་པའི་ཚུལ་གྱི་ཆ་ནས་བཞག་པ་ཡིན། དེ་ཁོ་ན་ཉིད་ཀྱི་ཕྲེང་བ་ནི་ཆོས་ཐམས་ཅད་ཀྱི་གནས་ལུགས་སྟོང་

པ་ཉིད་སྤྲོས་པའི་མཚན་མ་ཉེ་བར་ཞི་བའི་རང་བཞིན་ཅན་ལ་བྱེད་པ་ཡིན་ཏེ། སྔ་འགྱུར་རྡོ་རྗེ་ཐེག་པའི་རིག་
འཛིན་རྒྱ་མཚོའི་ལོངས་སྤྱོད་ཆས་གོས་རྒྱན་དང་རོལ་མོའི་བསྟན་བཅོས་》ཞེས་པའི་ནང་།"ཕྱི་ཕྲེང་རྫས་ལ་
བརྟེན་རྣམས་སོ།། ནང་གི་ཕྲེང་བ་མཆུ་སྦྱོར་རོ།། གསང་བ་རླུང་གི་རྒྱུ་རྔུབས་ཏེ།། སྟོང་ཉིད་སྤྲོས་པའི་ཕྲེང་
བ་ཡིས།། ཕྱི་ནང་གཞན་སོགས་གང་དང་གང༌།། གནས་ལུགས་ཀ་དག་དབྱིངས་སུ་བསྐྱལ།།"ཞེས་པ་ལྟར་ཕྱི་
ཕྲེང་རྫས་ཞེས་པ་རྒྱུ་དངོས་གང་རུང་ལ་བརྟེན་པའམ། དེས་བཟོས་པ་ཚང་མ་ལ་གོ་བ་ཡིན། ནང་གི་ཕྲེང་བ་
ཞེས་པ་ནི་མན་ངག ཡང་ན་རིག་སྔགས་གང་ཡང་རུང་བ་ཞིག་ངག་ནས་འདོན་པ་སྟེ། མཆུ་སྦྱོར་བའི་སྐབས་
ལ་གོ་བར་བཤད། གསང་བའི་ཕྲེང་བ་ཞེས་པ་ནི་གསང་སྔགས་སྐབས་ཀྱི་ཐ་སྙད་ཅིག་ཡིན་ཏེ་དེ་ཡང་སྟོང་ཉིད་
རྟོགས་པར་དབུགས་ཀྱི་རྔུབས་སོགས་བསྒོམ་པའི་གནས་སྟངས་ཇི་འདྲ་དགོས་མིན་སྐབས་ཀྱི་བརྡ་ཁྱད་ཅིག་
ཡིན་པར་སྣང་། གསལ་པོ་ཆ་མི་འཚལ། ཞིབ་པར་མཁྱེན་འདོད་ན་དེའི་སྐོར་གྱི་དཔེ་ཆ་ལ་གཟིགས་ནས་ཐོས་
བསགས་ཀྱིས་སྒྲོ་འདོགས་གཅོད་དགོས་སོ།
གཉིས། རྒྱུའི་སྒོ་ནས་དབྱེ་བ་ལ། སློབ་དཔོན་པདྨ་འབྱུང་གནས་ཀྱིས། རྒྱུ་ནི་རབ་ལ་རིན་པོ་ཆེ།།
འབྲིང་ནི་ཤིང་གི་འབྲས་བུ་སྟེ།། ཐ་མ་ཤིང་དང་ས་རྡོ་དང་།། སྨན་གྱི་ལྡེ་གུའི་ཕྲེང་བའོ།།" ཞེས་གསུངས་པ་ལྟར་
རྒྱུ་སྤོས་ཤེལ་ལས་གྲུབ་པའི་ཕྲེང་བ་དང་། ཙན་དན་དམར་པོའི་ཕྲེང་བ། ཤེལ་ཕྲེང་སེར་པོ། ཤིང་སི་ཀོག་
གི་ཕྲེང་བ་ལྟ་བུ། དྲག་པོ་ལ་རུ་རཀྴ་དང་ཐོད་པའི་ཕྲེང་བ་ལྟ་བུ་བསྔགས་པར་བཤད་དེ། གངས་ལྗོངས་དམ་
ཆོས་རིན་ཆེན་གཏེར་བུམ་》ཞེས་པའི་ནང་། "ཕྲེང་བའི་བྱེ་བྲག་བོ་དྷི་ཙི་ཏ་བཟང་།། ཀུན་ལ་ཤིས་པས་སྤྱི་ཡིས་
བཟླས་པ་ཡིན།། རུ་རཀྴ་ནི་ཁྲོ་བོས་བཟླས་པའམ།། དྲག་པོའི་ལས་ལ་རབ་ཏུ་བསྔགས་པར་བཤད།།"
ཞེས་གསུངས་པ་ལྟར་ཐོད་ཕྲེང་ནི། ཐོད་པ་མཚན་ཉིད་ལྡན་པ་གཅིག་ལས་ཕྲེང་བའི་གྲངས་ཚང་བར་དྲས་
པའམ། ཡང་ན་ཐོད་པ་བརྒྱ་རྩ་ཡན་བཅད་པ་ལ་ཟེར་བ་ཡིན། དེ་བཞིན་བྱང་ཆུབ་ཤིང་། དུང་ཕྲེང་། མུ་ཏིག བྱུ་
རུ། བ་སོ། ཙན་དན། རུས་པ། སེ་ཀོག་སྟེ་ཤིང་གི་རིགས་ལ་སོགས་སྣ་ཚོགས་ཡོད་དོ། །
གསུམ། ཁ་དོག་གི་སྒོ་ནས་དབྱེ་བ་དེས་ལས་གང་བྱེད་མཚོན་པ་ཡིན། དཀར་སེར་དམར་ལྗང་ཞེས་
པ་རྩ་བའམ་རྒྱུན་སྤྱོད་ཀྱི་ཁ་དོག་གོ དེ་ཡང་ཤེལ་ཕྲེང་གིས་ཉེས་པ་ཀུན་ཞི་ཞིང་བྱང་སེམས་རྒྱས་པ་ན་
སྤྱན་རས་གཟིགས་ཀྱི་བསྣམ་པ་ལྟ་བུ་ཡིན། མདོར་ན་ཞི་བའི་ལས་ལ་དཀར་པོ། རྒྱས་པའི་ལས་ལ་སེར་པོ།
དབང་བའི་ལས་ལ་དམར་པོ། དྲག་པོའི་ལས་ལ་རུས་པ་དང་རྩུབ་པོའི་རིགས། དེ་བཞིན་ལྗང་གུ་དགོས་པར་
གསུངས་ཡོད་ལ། ཕྲེང་བ་བེད་སྤྱོད་མ་བཏང་གོང་དུ་བྱིན་རླབས་དང་། རབ་གནས་བྱ་དགོས། དེ་ལྟར་བྱས་ན་
བསྙེན་པ་གསུང་གི་བཟླས་པའི་ནུས་པ་ལྡབ་འགྱུར་སོགས་ཀྱི་ཁྱད་ཆོས་ཡོད་པར་གསུངས་སོ། །

བཞི་པ། ཕྲེང་ཐག ཕྲེང་བའི་སྲད་བུའམ་ཕྲེང་ཐག་ལ་གསུམ་སྒྲིལ་དང་། ལྔ་སྒྲིལ། དགུ་སྒྲིལ་སོགས་
གང་ཡང་ཡོད་དེ། གཙོ་བོ་ཕྲེང་རྡོག་གི་བུ་ག་ལ་ལྟོས་ནས་བཟོ་ཆོག་སྟེ། གང་ཞིག་ཕྲེང་ཐག་ལ་རྒྱུ་དང་སྦོམ་ཕྲ་
རིང་ཐུང་སོགས་ཀྱི་ཁྱད་པར་ཇི་ལྟར་དགོས་ཞེ་ན། བཀྲ་ཤིས་རྒྱ་མཚོ་སོགས་ཀྱིས་བསྒྲིགས་པའི་སྔ་འགྱུར་
རྡོ་རྗེ་ཐེག་པའི་རིགས་འཛིན་རྒྱ་མཚོའི་ལོངས་སྤྱོད་ཆས་གོས་རྒྱན་དང་རོལ་མོའི་བསྟན་བཅོས་》ཞེས་པའི་ནང་
། དེ་དག་ཀུན་ཀྱང་ཕྲེང་བ་ཡི།། མིག་དང་བསྟུན་ལ་རན་པར་བྱ།། ཡངས་པ་མ་ཡིན་དོག་པ་མིན།། རིང་བ་མ་
ཡིན་ཐུང་བ་མིན།། ཧ་ཅང་དོག་པས་ལས་མི་འགྲུབ།། ཡངས་ན་གསེབ་འཚང་བར་ཆད་འཇུག རིངས་ན་ལྷ་
འགྱང་སྒྲུབ་པ་གཡེལ།། ཧ་ཅང་ཐུང་ན་ཚེ་ལ་གཟན།། མདུད་པ་ཅན་དང་མདུད་པ་ཆགས།། ཕྲ་སྦོམ་མ་སྙོམས་
གོད་ཁ་འབྱུང་།། དེ་སོགས་རྣམ་དབྱེ་ཤེས་པར་བྱ།། "གསུངས་པ་ལས་རྟོགས་ཐུབ་ངེས་རེད། དེ་ཡང་སྲད་
བུ་གསུམ་བསྒྲིལ་གྱིས་རང་ཉིད་ཀྱི་སེམས་ཕྲེང་བར་བྱ་སའི་བླ་མ་དང་དགེ་བའི་བཤེས་གཉེན་གྱི་སྐུ་གསུང་
ཐུགས་ཀྱི་ཡོན་ཏན་མཚོན་པ་དང་།དེས་རང་ཉིད་ལ་བྱིན་རླབས་ཐོབ་པར་བཤད་པ། ལྔ་བསྒྲིལ་གྱིས་
མཁའ་འགྲོ་རིགས་ལྔ་མཚོན་པར་བཤད། དགུ་བསྒྲིལ་གྱིས་ཐེག་པ་རིམ་པ་དགུ་ཡི་དོན་མཚོན་པར་བྱེད་པ་
སོགས་རྒྱུ་མཚན་ངེས་ཅན་ལ་བརྟེན་ནས་བཟོས་པ་ལས་དོན་མེད་རྨོངས་དད་ཙམ་ནི་མིན་ཏེ། མིའི་བསམ་
པའི་དགོས་མཁོ་ལ་གཞིགས་ནས་བཅོས་པ་གང་ཞིག་བསམ་བློའི་རྒྱགས་ཕྱེ་མི་དམན་པ་སྟེ། དཀར་པོ་དགེ་
བའི་ལས་ལ་སྐུལ་བར་བྱེད་པའི་ལུགས་གཉིས་གང་ལའང་མཁོ་བའི་ཡོ་བྱད་ཅིག་ཡིན་ནོ།
ལྔ་པ། ཕྲེང་བ་འཆང་ཚུལ་དང་འདྲེན་སྟངས་བཤད་པ། གང་ཞིག་ཕྲེང་བ་གཞན་ལ་རང་འགར་མི་སྟོན་ལ།
གཞན་ལག་ཏུ་མི་འཇོག་པ། ལག་སྟོང་ལ་མི་འདྲེན། མོ་རྩིས་ལ་མི་བཀོལ། རབ་གནས་མེད་པར་མི་འཆང་།
རང་གི་ལུས་དྲོད་དང་མ་འབྲལ་བར་བྱ་ཞིང་། ཕྲེང་ཐག་ཆད་ན་ཞག་མ་ལོན་གོང་ནས་བརྗེ་དགོས་པ་སོགས་ནི་
རྩ་བའི་བླང་བྱ་ཡིན། དེ་བཞིན་འདྲེན་སྟངས་ནི། སྤྱིར་ལག་གཡོན་པས་འདྲེན་པ་ཡིན། ཡང་ན་ལག་པ་གཉིས་
ཀས་འདྲེན་པ་ཡིན། དེ་ཡང་སོར་མོ་བཞི་སྦྱར་བའི་མཛུབ་མོའི་སྟེང་དུ་ཕྲེང་བ་བཞག་ནས་མཐེ་བོང་ལྕགས་ཀྱུའི་
རྣམ་པས་བགྲང་བའོ། །གང་ལྟར་ལག་གཡས་པས་ནི་མི་འདྲེན། སྐབས་འགར་བྱེ་བྲག་ཞི་རྒྱས་དབང་དྲག་གི་
འདྲེན་ཚུལ་ནི་ཁ་ཁ་ཡིན་ཏེ། ཞི་བ་ལ་མཛུབ་མོས་སྙིང་གར་བགྲང་བ་ཡིན་ལ། རྒྱས་པ་ལ་གུང་མོའི་ཁར་ལྟེ་བ་
ཡིན། དབང་ལ་སྲིན་ལག་སྟེང་གསང་ནས་བགྲང་བ་དང་། དྲག་པོ་ལ་མཐེའུ་ཆུང་ཁར་པུས་མོའི་སྟེང་རྣམས་སུ་
བགྲང་བ་ཡིན་ཏེ། སློབ་དཔོན་པདྨ་འབྱུང་གནས་ཀྱིས། "ཞི་བ་ལ་ནི་སྙིང་གར་བགྲང་།། རྒྱས་པ་ལྟེ་བའི་ཐད་
དུ་སྟེ།། དབང་ལ་ཕྲེང་བ་གསང་ནས་ཐད།། དགུག་པའི་འདུན་པས་འདྲེན་པར་བྱ།། དྲག་པོར་སྐྱིལ་ཀྲུང་བསྣོལ་
མཚམས་ཀྱི།། པུས་མོའི་སྟེང་དུ་བགྲང་བར་བྱ།། ཞེས་དང་། ཀུན་ཀྱང་གཡོན་པ་ཀུན་ཉིད་དེ།། གཡས་

ཀྱིས་ལག་པས་མི་འདྲེན་ཞིང་།། ཞེས་པ་གསུངས་པ་ལྟར་མཚན་ཉིད་དང་ལྡན་པའི་ཕྲེང་བ་ལུས་ཀྱི་དྲོད་དང་
བྲལ་མི་རུང་ལ། འགོམ་ཡུག་དང་། ཕལ་གྱི་མཐོང་རེག་དམ་པར་བཅང་ཞིང་། མི་ཡི་ལག་ཏུ་མི་འགྲིམ་པ་
དང་། སྟན་ནམ་གདན་དང་ས་རྗེན་པར་མི་བཞག་ལ། ཐ་མལ་མི་གྲངས་དང་རྩིས་གཞར་ལ་ལོངས་སུ་མི་སྤྱད་
པར་དོན་ངོ་མའི་བྱེད་ལས་བསྙེན་སྒྲུབ་ཀྱི་གནས་ལ་བརྩོན་པར་བྱ་དགོས་པ་ཡིན་ནོ། །
བོད་ལྗོངས་སློབ་ཆེན་བོད་དགེ་འོས་ཚན་ཁག ཤངས་པ་འཇིགས་མེད་ཀྱིས།
འབྲེལ་ཡོད་དཔྱད་གཞིའི་ཡིག་ཆ།
༼བོད་བརྒྱུད་ནང་བསྟན་གྱི་རྟེན་དང་ཡོ་བྱད་ཀྱི་མཚོན་དོན་འགྲེལ་བཤད།༽ བོད་ལྗོངས་མི་དམངས་དཔེ་
སྐྲུན་ཁང་། འབྲི་གུང་དཀོན་མཆོག་རྒྱ་མཚོ། ༢་༡༥ལོའི་ཟླ་༣པའི་པར་གཞི་དང་པོ། ཤོག་ངོས་༡༥༢
༼བོད་བརྒྱུད་ནང་བསྟན་གྱི་རྟེན་དང་ཡོ་བྱད་ཀྱི་མཚོན་དོན་འགྲེལ་བཤད།༽ བོད་ལྗོངས་མི་དམངས་དཔེ་
སྐྲུན་ཁང་། འབྲི་གུང་དཀོན་མཆོག་རྒྱ་མཚོ། ༢་༡༥ལོའི་ཟླ་༣པའི་པར་གཞི་དང་པོ། ཤོག་ངོས་༢༥༡
༼སྔ་འགྱུར་རྡོ་རྗེ་ཐེག་པའི་རིག་འཛིན་རྒྱ་མཚོའི་ལོངས་སྤྱོད་ཆས་གོས་རྒྱན་དང་རོལ་མོའི་བསྟན་བཅོས།༽
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།༽ བཀྲ་ཤིས་རྒྱ་མཚོ་སོགས། ༡༩༩༦ ལོ། ཤོག་ངོས་༧༨
སྔ་འགྱུར་རྡོ་རྗེ་ཐེག་པའི་རིག་འཛིན་རྒྱ་མཚོའི་ལོངས་སྤྱོད་ཆས་གོས་རྒྱན་དང་རོལ་མོའི་བསྟན་བཅོས།
༼བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།༽བཀྲ་ཤིས་རྒྱ་མཚོ་སོགས། ༡༩༩༦ ལོ། ཤོག་ངོས་༧༩
༼སྔ་འགྱུར་རྡོ་རྗེ་ཐེག་པའི་རིག་འཛིན་རྒྱ་མཚོའི་ལོངས་སྤྱོད་ཆས་གོས་རྒྱན་དང་རོལ་མོའི་བསྟན་བཅོས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་། བཀྲ་ཤིས་རྒྱ་མཚོ་སོགས། ༡༩༩༦ ལོ། ཤོག་ངོས་༨༣
༼གངས་ལྗོངས་དམ་ཆོས་རིན་ཆེན་གཏེར་བུམ།༽ མི་རིགས་དཔེ་སྐྲུན་ཁང་། རིག་བསྟན།༢་༡༢ལོའི་
ཟླ་༣པར་ཐེངས་གསུམ་པ། ཤོག་ངོས་༡༡༢

ཡ་ཧུ་ད་པའི་མི་རིགས་ཀྱི་སློབ་གསོ་ལས་འཕྲོས་པའི་
བསམ་གཞིགས་ཐན་ཐན
དིང་རི་སློབ་འབྲིང་གི་དགེ་རྒན། བསྟན་པ། ་
རྩོམ་ཡིག་དེའི་ནང་གཙོ་བོ་ཡ་ཧུ་ད་པའི་མི་རིགས་ཀྱི་སློབ་གསོ་གཉེར་ཐབས་ལས་ཐོན་པའི་མི་
ནང་དོན་གནད་བསྡུས།
རིགས་དེའི་སྔོན་ཐོན་རང་བཞིན་གསལ་བཤད་བྱས་འདུག
བརྡ་ཆད་གཙོ་བོ། ཡ་ཧུ་ད་པའི་མི་རིགས། སློབ་གསོ།
སྔོན་དུ་འགྲོ་བའི་གཏམ།
སྙན་གྲགས་ཀྱི་བ་དན་ཕྱོགས་བཅུར་གཡོ་བའི་ཡ་ཧུ་ད་པ་(犹太)ཞེས་བྱ་བའི་མི་རིགས་འདི་ནི་
ཁོ་ཚོའི་ཆོས་གཞུང་དུ་འཁོད་པར་གཞིགས་ན། ཕྱི་ལོའི་སྔོན་གྱི་ལོ་ཆིག་སྟོང་ལྔ་བརྒྱའི་གཡས་གཡོན་དུ་བྱོན་
པའི་མེས་པོ་ཨབ་ར་ཧམ་(亚伯拉罕)བྱ་བའི་མི་རྒྱུད་ཡིན་པར་གྲགས་ཤིང་། ཨབ་ར་ཧམ་གྱི་ཚ་བོ་ཡ་
ཁེ་(雅各)དང་ཁོང་གི་བུ་ཚ་རྣམས་ཀྱི་སྐུ་དུས་སུ་ཨི་སེ་རན་(以色列)ཁུལ་དུ་མུ་གེའི་འཇིག་པ་
བྱུང་བས། ཨི་སེ་རན་གྱི་རྒྱལ་ཕྲན་བཅུ་གཉིས་ཙམ་ཨ་ཅེབ་ཏུ་ཉེན་གཡོལ་དུ་ཕྱིན་ཏེ་ཁུལ་འདིར་བྲན་གཡོག་
བྱས། དེ་ནས་དུས་རབས་འགའ་ཤས་ཕྱིན་པའི་རྗེས་སུ་མུ་ཤི་(↑ ཆ)ཞེས་བྱ་བའི་སྐྱེས་ཆེན་ཞིག་གིས་
ཨབ་ར་ཧམ་གྱི་མི་རྒྱུད་ཀྱི་སྣེ་ཁྲིད་ནས་རང་ཡུལ་ཨི་སེ་རན་དུ་ཕྱིར་ལོག་བྱས། ཕྱིས་འབྱུང་རང་ཡུལ་ཨི་སེ་
རན་དུ་ཕྱིར་ལོག་བྱས་པའི་ཨབ་ར་ཧམ་གྱི་མི་རྒྱུད་དེར་ཡ་ཧུ་ད་པ་ཞེས་བྱ་བའི་མིང་ཐོགས། དེང་གི་དུས་སུ་
ཡ་ཧུ་ད་པ་ཞེས་བྱ་བའི་མི་རིགས་དེས་འཛམ་གླིང་ཐོག་ནོར་པེར་བྱ་དགའ་ཐོབ་པའི་ཚན་རིག་པའི་མི་གྲངས་
ཀྱི་17%ཟིན་པ་དང་། ཨ་རིའི་ནོར་པེར་བྱ་དགའ་ཐོབ་པའི་མི་གྲངས་ཀྱི་27%ཟིན་གྱི་ཡོད་ཅེས་དང་། ས་
སྟེང་གི་ཡ་ཧུ་ད་པའི་མི་ལྔ་ལྷན་གཅིག་ཏུ་འདུས་པ་ན། འཛམ་གླིང་གསེར་ཚོང་གི་ཁྲོམ་རར་བཀོད་འདོམས་
བྱེད་ཐུབ་ཅེས་དང་། ཉེ་རབས་སུ་བྱོན་པའི་མཚན་ཉིད་མཁས་ཅན་མ་ཁེ་སི་( 马克思)དང་། སེམས་

ཁམས་རིག་པ་མཁས་ཅན་ཕུ་ལ་ཡེ་ཐོ།(佛洛依德)ཚན་རིག་མཁས་ཅན་ཨའེ་དབྱིན་སི་ཐན་( 爱因
斯坦)བཅས་ལ་འཛམ་གླིང་ཐོག་ཐོན་པའི་རླབས་ཆེན་གྱི་མི་དབོན་རྣམ་གསུམ་ཞེས་གྲགས་ཞིང་། ཁོང་
རྣམ་གསུམ་ཡང་ཡ་ཧུ་ད་པ་ཞེས་པའི་རླབས་ཆེན་གྱི་མི་རིགས་དེའི་མི་ཁུངས་ཡིན་པ་བསྟན་ཡོད།
རང་རེ་རྣམས་ཀྱིས་རྣམ་ཀུན་བཤད་འདས་པའི་ཤར་ནུབ་རིག་གནས་ཀྱི་བསྡུར་བ་ཞེས་པའང་། ཕྱོགས་
ངེས་ཅན་ཞིག་གི་ངོས་ནས་བརྗོད་ན། ཡ་ཧུ་ད་པའི་མི་གཉིས་ཀྱི་རྣམ་དཔྱོད་ལས་འཁྲུངས་པའི་རིག་གནས་ཀྱི་
བསྡུར་བ་སྟེ། ནུབ་ཕྱོགས་ཀྱིས་འཛིན་པའི་ཡེ་ཤུའི་(耶稣)ལྟ་བ་དང་། ཤར་ཕྱོགས་ཀྲུང་གོས་གཙོས་
པའི་མ་ཁེ་སིའི་ལྟ་བ་གཉིས་ཀྱི་བསྡུར་བ་ཡིན་ཞེས་བྱ་བ་སོགས་ལས། ཡ་ཧུ་ད་པ་ཞེས་པའི་མི་རིགས་འདི་
འཛམ་གླིང་ཐོག་ཆེས་སྔོན་ཐོན་དང་ཆེས་རླབས་ཆེ་བའི་མི་རིགས་ཤིག་ཡིན་པ་བདེན་དཔང་བྱས་ཡོད། འོ་
ན་མི་རིགས་འདི་ལྟ་བུ་ཇི་ལྟར་བྱས་ནས་རླབས་ཆེན་གྱི་མི་རིགས་ཤིག་ཏུ་ཆགས་པ་ཡིན་ཞེ་ན། དེའི་ཐད་རྒྱུ་
རྐྱེན་མང་དུ་ཡོད་མོད། ཁོ་བོས་བསམ་པར་གཞིགས་ན་ཁོ་ཚོར་ལྡན་པའི་དམིགས་བསལ་གྱི་སློབ་གསོ་འདི་
ནི་མི་རིགས་འདི་གཞན་དང་མི་འདྲ་བའི་མི་རིགས་ཤིག་དང་མི་རིགས་ཀུན་གྱི་སློབ་སྦྱོང་དང་ཞིབ་འཇུག་བྱ་
ཡུལ་དུ་འགྱུར་བའི་རྒྱུ་མཚན་ཡང་དེ་ག་རང་ལགས་སྙམ། །
གཅིག སློབ་གསོའི་ཆེད་དུ་ཡོད་ཚད་བློས་གཏོང་ཕོད་པའི་མི་རིགས་ཤིག
ཡ་ཧུ་ད་པའི་མི་རིགས་ཀྱི་གསང་ལམ་(犹太人之迷)ཞེས་པའི་བརྩམ་ཆོས་ནང་དུ་འཁོད་པར་
གཞིགས་ན། ཡ་ཧུ་ད་པའི་མིས་སློབ་གྲྭ་ཆུང་ཆུང་ཞིག་སྲུང་སྐྱོབ་བྱ་བའི་ཆེད་དུ་རང་ཉིད་ཀྱི་ཚེ་སྲོག་ལེགས་
སྐྱེས་སུ་ཕུལ་བའི་ལོ་རྒྱུས་ཡོད་ལ། སློབ་གསོའི་བྱེད་པོ་དགེ་རྒན་འདི་རང་གི་ཕ་མ་ལས་ལྷག་པར་འཛིན་པའི་
རླབས་ཆེན་གྱི་བསམ་བློ་ཡོད་དེ། "གལ་ཏེ་རང་གི་ཕ་མ་དང་དགེ་རྒན་གཉིས་མཉམ་དུ་བཙོན་འཇུག་བྱས་
ཡོད་པ་ལས། རང་ཉིད་ལ་དེ་གཉིས་ལས་གཅིག་བཙོན་འགྲོལ་བྱེད་པའི་དབང་ཆ་ཡོད་ན། བུས་རང་གི་ཕ་
མ་རེ་ཞིག་བཏང་སྙོམས་སུ་བཞག་ནས། དགེ་རྒན་འདི་སྐྱོབ་པར་བྱེད་པ་དང་།"[1] དེ་བཞིན་ཡ་ཧུ་ད་པའི་
མི་རིགས་ཀྱི་ཕ་མ་ཞིག་གི་ངོས་ནས་བརྗོད་ན། "རང་གི་བུ་ཕྲུག་བདེ་བླག་ངང་སློབ་གྲྭར་འགྲོ་ཐུབ་པའི་ཆེད་དུ་
ཁྱིམ་གྱི་ཕྱགས་མ་ཡན་ཆད་ནས་འཚོང་དགོས་རུང་བློ་ཕམ་མེད་ཅེས་[2།སོགས་ཀྱིས་སློབ་གསོར་འཛིན་
པའི་ཆེས་སྔོན་ཐོན་གྱི་ལྟ་བ་དག་ལས། ད་གཟོད་ཁུལ་འདིར་ལྐུགས་པ་དང་གླེན་པ་ཕུད། དེ་བྱིངས་ཡིག་
རྨོངས་པ་གཉིས་པ་མཐོང་དཀའ་བ་ལྟ་བུའི་བཟང་ཕྱོགས་ཀྱི་འབྲས་བུ་དུ་མ་མངོན་སུམ་དུ་མྱོང་ཐུབ་པ་བྱུང་
ཡོད།
འོན་ཏེ། རང་རེ་དིང་རི་ལྟ་བུར་ཆ་མཚོན་ན། ཁུལ་འདིར་ཧ་ལམ་ཉིས་སྟོང་བཞི་ལྔ་ཙམ་ནས་ལོ་དགུའི་

འོས་འགན་སློབ་གསོའི་སྲིད་ཇུས་རབ་དང་རིམ་པ་ལག་བསྟར་བྱས་པ་ལས་ཁུལ་འདིར་ད་ལྟ་ན་གཞོན་མི་
གྲངས་ཀྱི90%ཙམ་ཡིག་རྨོངས་ཀྱི་རྒྱ་ལས་གྲོལ་ཐུབ་པ་བྱུང་ཡོད་མོད། དར་མ་དང་རྒན་པོ་རྣམས་ཀྱི་
མི་གྲངས་ཀྱི་90%ཙམ་ད་དུང་ཡིག་རྨོངས་པ་ཡིན་པ་མ་ཟད།ཡུལ་ལུང་ཁུག་ཀྱོག་དུ་ཡོད་པའི་བགྲེས་
སོང་རྣམས་ལ་ལྷ་སར་འགྲོ་མྱོང་ངམ་ཞེས་དྲི་བ་འདོན་ཚེ། ཁོང་རྣམས་ཀྱིས་ལྷ་སར་འགྲོ་མྱོང་ལྟ་ཅི་མིང་ཡང་
གོ་མྱོང་མེད་ཞེས་བཤད་ནས། འོན་ཏེ། རྫོང་ཡོད་སའི་གྲོང་བརྡལ་དུ་སླེབས་མྱོང་ཡོད་ཅེས་དགའ་ཚོར་ཆེན་པོ་
བྱེད། དེང་སྐབས་ཏང་གི་ཡང་དག་དབུ་ཁྲིད་འོག་ལ་བོད་ཁུལ་གྱི་སློབ་གྲྭ་ཆུང་འབྲིང་གི་སློབ་མར་འགན་ལེན་
གསུམ་གྱི་སྲིད་ཇུས་ཁྱབ་གདལ་བཏང་བས། ཁུལ་འདིའི་སློབ་མའི་ཟས་གོས་སྡོད་གསུམ་ལ་དཀའ་ངལ་ཆེར་
མེད་ཀྱང་། མི་དམངས་ཀྱིས་སྔར་རྒྱུན་བཞིན་དཔྱིད་དུས་དང་སྟོན་དུས་སུ་ལས་བྲེལ་བྱུང་མ་ཐག་རང་གི་བུ་
ཕྲུག་སློབ་གྲྭ་ནས་དགོངས་ཞུ་བྱས་ཏེ་སློབ་མའི་སློབ་སྦྱོང་ལ་འཐུས་ཤོར་བྱེད་པ་སོགས་ལས། སློབ་གྲྭར་ཁྱིམ་
བདག་ཡོང་ནས་སློབ་མའི་སློབ་སྦྱོང་དང་ཀུན་སྤྱོད་སོགས་ལ་སེམས་འཁུར་བྱེད་པ་སོགས་ཧ་ལམ་མཐོང་རྒྱུ་
མེད་པ་ལྟ་བུར་སྣང་། འོན་ཏེ། གོང་རིམ་གྱིས་སློབ་མར་སློབ་སྦྱོང་གི་སྦྱངས་འབྲས་ལེགས་པོ་མི་ཐོབ་ཚེ་རྒྱུ་
རྐྱེན་གཙོ་བོ་སློབ་གྲྭའི་སློབ་གསོར་གཏུགས་གང་ཐུབ་བྱེད་དོ། །
གཉིས། རིག་གནས་ལ་མཐོང་ཆེན་བྱེད་པའི་མི་རིགས་ཤིག
ཡ་ཧུ་ད་པའི་མི་རྣམས་ཀྱིས་རྒྱུ་ནོར་ཐམས་ཅད་འཚོང་དགོས་རུང་སོ་སོའི་བུ་མོ་མི་ཡོན་ཏན་ཅན་གྱི་
མནའ་མར་བརྫོངས་ཐབས་བྱེད་པ་དང་། རྒྱུ་དངོས་ཐམས་ཅད་བློས་གཏོང་དགོས་རུང་ཡོན་ཏན་ཅན་གྱི་བུ་
མོ་ངེས་པར་དུ་ཁྱིམ་ཐབ་ཏུ་ལེན་ཐབས་བྱེད།"[3] ཅེས་པ་སོགས་ལས་ཡ་ཧུ་ད་པའི་མི་རིགས་ཀྱིས་རང་རང་
གི་བུ་ཕྲུག་རྣམས་ཤེས་ཡོན་ཅན་གྱི་ཁྱིམ་ཚང་ནང་འཚར་ལོངས་ཡོང་ཐབས་བྱེད་པ་དང་། ཤེས་ཡོན་ཅན་
གྱི་མི་སྣ་ཞིག་ཐོབ་ཆེད་རྒྱུ་ནོར་ཡོད་ཚད་བློས་གཏོང་ཕོད་པའི་སྙིང་སྟོབས་ལས། མི་རིགས་འདིས་ཤེས་བྱ་
ཡོན་ཏན་ནི་དགོས་འདོད་ཐམས་ཅད་ཆར་དུ་བསྙིལ་ནུས་པའི་རང་རེ་རྣམས་ཀྱིས་བཤད་འདས་པའི་ནོར་བུ་
དགོས་འདོད་ཀུན་འབྱུང་དང་དཔག་བསམ་ཤིང་ལྟ་བུ་ཞིག་ཏུ་ངོས་འཛིན་བྱེད་བཞིན་ཡོད། ཨི་སེ་རའི་( "
༄)ནི་ཡ་ཧུ་ད་པ་ཞེས་བྱ་བའི་མི་རིགས་འདིའི་རྒྱལ་ཁབ་ཡིན་ཅིང་། ཁུལ་འདིའི་མི་རྣམས་ནི་རྣམ་ཀུན་
ནས་དཔེ་དེབ་ལྟ་རྒྱུ་དང་། དཔེ་དེབ་ཉོ་རྒྱུ། དེབ་འབྲི་རྒྱུར་ཧ་ཅང་དགའ་བའི་མི་རིགས་ཤིག་ཡིན་ཏེ། ཇི་སྐད་
དུ། "ཨི་སེ་རའི་རྒྱལ་ཁབ་ཀྱི་རླངས་འཁོར་གྱི་བབས་ཚུགས་དང་ཁྲོམ་ལམ། སྲང་ལམ་གང་སར་དཔེ་དེབ་ལྟ་
མཁན་གྱི་མིས་གང་བ་དང་། དུས་ཆེན་སྐབས་སུ་ཚོང་ཁང་དང་ཟ་ཁང་སོགས་སྒོ་མ་ཕྱེ་རུང་། ཁུལ་འདིར་སྔར་
བཞིན་དཔེ་དེབ་ཉོ་ཚོང་བྱེད་ཆོག་པ་རེད་[4།ཅེས་སོགས་ལས་ལམ་ཙམ་མཚོན་ཐུབ། ཕྱི་ལོ་༡༩༨༨ལོར་

མཉམ་འབྲེལ་རྒྱལ་ཚོགས་སློབ་གསོ་ཚན་རྩལ་ཚོགས་པས་བརྟག་དཔྱད་བྱས་པར་གཞིགས་ན། ཨི་སེ་རའི་
མིས་བཙུགས་པའི་དེབ་ཁང་དང་དཔེ་སྐྲུན་ཁང་གི་གྲངས་འབོར་འདི་མི་རེར་ཆ་སྙོམས་བྱས་ན་འཛམ་གླིང་
ཐོག་ཨང་དང་པོར་སླེབས་ཐུབ་ཡོད་པ་གསལ་བཤད་བྱས་ཡོད་ལ། དོན་དངོས་སུའང་དེ་ལྟར་དུ་གནས་པར་
སེམས་ཏེ། "མི་གྲངས་ཁྲི་ཚོ་ལྔ་བརྒྱ་ཙམ་ལོངས་པའི་རྒྱལ་ཁབ་འདིར་མ་མཐར་ཡང་དཔེ་སྐྲུན་བྱེད་ཆོག་པའི་
དཔེ་རྟགས་ཡོད་པའི་དེབ་རིགས་མི་འདྲ་བརྒྱད་བརྒྱ་དགུ་བཅུ་ཙམ་ཡོད་པ་"[5།དང་། གཞན་ཡང་། རྒྱལ་
ཁབ་འདིའི་"ལོ་ན་བཅུ་བཞི་ཡན་སོན་པའི་གཞོན་ནུ་རྣམས་ཀྱིས་ཟླ་རེར་ཆ་སྙོམས་དཔེ་དེབ་མི་འདྲ་བ་རེ་ལྟ་
ཀློག་བྱེད་བཞིན་ཡོད་"[6།ཅེས་པ་སོགས་ལས་མི་རིགས་དེས་རིག་གནས་ལ་མཐོང་ཆེན་བྱེད་པ་མཚོན་ཐུབ།
འོན་ཏེ་རང་རེ་བོད་ཁུལ་ལྟ་བུར་ཆ་མཚོན་ན། དཔེ་དེབ་སོགས་ལྟ་ཀློག་བྱེད་སའི་ཁོར་ཡུག་ནི་སློབ་གྲྭ་ཙམ་དུ་
ཟད། དེ་བྱིངས་ཀྱི་སྤྱི་ཚོགས་སྟེང་དུ་གནས་པ་ནི་ཇ་ཁང་ལས་མང་བའི་ཆང་ཁང་། ཟ་ཁང་ལས་མང་བའི་རྩེད་
འཇོ་ལ་རོལ་བདེ་བའི་སྦག་ཁང་སོགས་ཡིན་པ་རེད། སྤྱིར་རང་རེ་བོད་མི་རྣམས་ཀྱིས་དཔེ་ཆའི་རིགས་མཐོང་
ཚེ་སའི་སྟེང་དུ་མ་བཞག་པ་མ་ཚད། ཐ་ན། ལམ་འགྲམ་དུ་ཡི་གེ་འཁོད་པའི་དེབ་ཀྱི་རིགས་ཡོད་ཚེ་ལམ་སེང་ས་
སྟེང་ནས་ལེན་ཏེ་དེར་བཙོག་སྐྱོན་མི་ཤོར་བ་བྱེད་པ་དང་། དུས་དང་རྣམ་པ་ཀུན་དུ་ཁ་དོན་བྱེད་པ་སོགས་སྣང་
ཚུལ་དེས་རིག་གནས་ལ་དོ་སྣང་ཡོད་པའི་གཟུགས་བརྙན་ཙམ་གཏོད་པ་ལས། དོན་དུ་དེ་དག་ཕལ་ཆེ་བ་ཕྱི་
ཚུལ་གྱི་རྣམ་པ་ཙམ་དུ་སོང་རྐྱེན། བོད་མིའི་བསམ་བློའི་འདུ་ཤེས་དང་ཀུན་སྤྱོད་ཀྱི་སྤུས་ཚད་ལ་བཟང་ཕྱོགས་
ཀྱི་འགྱུར་བ་མཐོང་དཀོན་པ་ཡང་དེའི་རྐྱེན་གྱིས་སོ། །
གསུམ། རིག་གནས་ལ་དོགས་སློང་བྱེད་ཕོད་པའི་མི་རིགས་ཤིག
གསར་གཏོད་ཞེས་པ་ནི་རིག་གནས་ལ་དོགས་སློང་དང་བསམ་གཞིགས་བྱས་པ་བརྒྱུད་ནས་འཕེལ་
རྒྱས་བྱུང་བའི་རྣམ་པ་ཞིག་ཡིན་ཟེར་བ་འདི་བདེན་པར་མངོན་ཏེ། ཡ་ཧུ་ད་པའི་མི་རིགས་ཞེས་པ་འདིས་འཛམ
གླིང་ནོ་བེར་བྱ་དགའ་ཐོབ་པའི་མི་གྲངས་ཀྱི་ལྔ་ཆ་གཅིག་ཙམ་ཟིན་པ་དེ་ཡང་ཕྱོགས་གཞན་ཞིག་ནས་བཤད་ན།
མི་རིགས་འདི་ནི་དོགས་སློང་དང་བསམ་གཞིག་བྱ་རྒྱུར་དགའ་བའི་རྒྱུ་མཚན་གྱི་རེད་སྙམ་སྟེ། "མི་རིགས་
འདིའི་ཕ་མས་རང་གི་བུ་ཕྲུག་ལ་དྲི་བ་ཡང་ཡང་སྟོན་པ་དང་། ཕྲུ་གུ་རང་གིས་རང་ལ་དྲི་བ་འདོན་དུ་འཇུག་པ་
མ་ཟད་དེར་འཚམས་པའི་ལན་འདེབས་སུ་བཅུག་གི་ཡོད་"[7] ཅེས་དང་། "གསར་གཏོད་ཀྱི་སྙིང་སྟོབས་
མེད་ན། བྱ་དངོས་གསར་གཏོད་བྱེད་མི་ཐུབ་ཅིང་། ཤེས་བྱ་གསར་པ་རྒྱུད་ལ་འཁྲུངས་མི་སྲིད་ལ། མི་ཚེ་
གཅིག་མི་དཀྱུས་མ་ཁོ་ནར་གནས་སྲིད་ཅེས་པ་[8།སོགས་ལས་ཡ་ཧུ་ད་པའི་མིས་གསར་གཏོད་བྱེད་ཕོད་
པའི་སྙིང་སྟོབས་ལ་མཐོང་ཆེན་བྱེད་པ་གང་ལེགས་མཚོན་ནུས་ཏེ། དཔེར་ན། ཨ་རི་(༉ ༅ )ནས་ཡིན་

པའི་ཡ་ཧུ་ད་པའི་མི་པུ་ལང་(ཚྭ)ལ་གསར་འགོད་པས་ཡ་ཧུ་ད་པའི་མིར་ནོ་པེར་བྱ་དགའ་ཐོབ་ཚད་
མང་བའི་རྒྱུ་མཚན་བཅར་འདྲི་བྱེད་སྐབས། ཁོང་གིས་དེ་ལྟར་ཐོབ་པའི་རྒྱུ་མཚན་གཙོ་བོ་ནི་"ཆུང་དུས་ནས་
བྱིས་པ་རྣམས་ལ་སློབ་གསོ་ཡོག་པོ་ཐོབ་པའི་རྒྱུ་མཚན་གྱི་ཡིན་ལ། ཁྱད་པར་དུ་ཁོ་ཚོར་གཞན་དང་མི་འདྲ་
བའི་གསར་གཏོད་བྱེད་ཕོད་པའི་སྙིང་སྟོབས་གསོ་སྐྱོང་བྱས་པ་ལས་བྱུང་བ་ཡིན་"[9།ཞེས་གསུངས་པ་ལྟར་
རོ། གཞན་ཡང་། ཕྱི་ལོ་༢་༩ལོའི་དབྱར་དུས་སུ་ནུབ་གླིང་ནས་རི་བོ་ཇོ་མོ་གླང་མར་གཟིགས་སྐོར་དུ་
ཕེབས་པའི་ཡ་ཧུ་ད་པའི་མི་གསུམ་འདུག་སྟེ། དེ་ལས་ཕྲུ་གུ་ཧ་ལམ་ལོ་ན་བཅུ་ཙམ་སོན་པ་དེར་ང་དང་གྲོགས་
པོས་རང་རེ་སློབ་གྲྭའི་ལོ་རིམ་བདུན་པའི་དབྱིན་སྐད་རྒྱུགས་ཤོག་འདི་འབྲི་རུ་བཅུག་པས་ན། གདམ་གསེས་
དྲི་གཞིའི་ནང་དུ་གདམ་བྱ་[ABCD] ཞེས་ཁག་བཞི་ལས་མེད་རུང་། དེས་Eཞེས་པའི་གདམ་བྱ་ཞིག་
ཁ་སྣོན་བྱས་ནས་རང་གི་ལྟ་ཚུལ་ལྷུག་པོར་བརྗོད། དེ་བཞིན་དུ་ཤེས་དཔལ་གྱི་ཕྱུག་པའི་ནུབ་ཕྱོགས་རྒྱལ་
ཁབ་མང་དག་ཅིག་ཏུའང་དགེ་རྒན་གྱིས་སློབ་མར་སློབ་ཁྲིད་བྱ་སྐབས་འདི་ག་རེ་རེད་དམ་ཞེས་དྲི་བ་སྟོན་པ་
ཙམ་ལས། འདི་དེ་ལྟར་རེད་ཅེས་སློབ་ཁྲིད་བྱ་བའི་སྲོལ་ཡེ་མི་སྣང་། འོན་ཏེ། རང་རེའི་བུ་ཕྲུག་རྣམས་ལ་ཡང་
ཆུང་བྱིས་པའི་དུས་ནས་དོགས་སློང་བྱེད་ཕོད་པའི་བློ་གྲོས་འདི་ལྟ་བུ་ཡོད་རུང་། རང་རེ་ཕ་མ་དང་སློབ་གྲྭ་ཆུང་
བའི་དགེ་རྒན་དག་གིས་ཁྱེད་ཐོན་མི་གཉིས་པ་ཡིན་ནམ། ཁྱེད་ཨ་དབྱིན་སེ་ཐན་ཡིན་ནམ་ཞེས་འཇིགས་སྐྲག་
སྐུལ་ནས་ན་ཆུང་བྱིས་པ་དག་གི་གསར་གཏོད་ཀྱི་བསམ་པའི་རྒྱུ་རྩ་བ་ནས་མེད་པར་བྱས། དེ་ནས་སློབ་གྲྭ་
འབྲིང་བ་དང་ཆེ་བའི་སྐབས་སུ་སློབ་མ་རྣམས་ལ་དྲི་བ་བཏོན་རུང་། སློབ་མ་དག་གིས་དྲི་བ་དེ་དག་ལ་ལན་
འདེབས་ན་ནོར་མི་ཡོང་ངམ་སྙམ་ནས་རེ་ཞིག་དགེ་རྒན་གྱི་བསམ་བློའི་རྗེས་སུ་འགྲོ་ལྡོག་བྱེད་པའི་མཇུག་
འབྲས་ལས། ད་གཟོད་རང་རེའི་ཁུལ་དུ་སློབ་གྲྭ་ཆེ་མོ་ཐོན་པའི་སློབ་མ་ག་ཚོད་ཡོད་རུང་། གསར་གཏོད་བྱེད་
ཕོད་པའི་མི་སྣ་ཆེས་ཆུང་ཤས་ལས་ཐོན་མི་མྱོང་བ་དེ་བྱུང་བ་རེད།
བཞི་པ། དུས་ནམ་ཡང་སྙིང་སྟོབས་མི་ཞུམ་པའི་མི་རིགས་ཤིག །
ཇི་སྐད་དུ་བྱ་བ་གང་ཞིག་བགྱིས་རུང་། རྒྱུན་འཁྱོངས་བྱས་ན་མི་གྲུབ་བའི་བཔའི་མཐའ་མེད་ཅེས་གསུངས་
པ་ལྟར། འཛམ་གླིང་སྟེང་དུ་བྱོན་པའི་རླབས་ཆེན་སྐྱེས་བུ་དག་ཀྱང་། དུས་ཡུན་རིང་མོར་རང་གི་སྤང་བྱའི་
གནས་ལ་བརྩོན་པ་མཐའ་འཁྱོངས་བྱས་མཐར་གཞི་ནས་གྲུབ་འབྲས་གཟེངས་སུ་ཐོན་པ་བདེན་པར་མངོན་ཏེ།
དཔེར་ན། རང་རང་གི་བློ་ངོར་བག་ཆགས་ཅུང་ཟད་ཟབ་པའི་གྲགས་ཅན་མི་སྣ་མ་ཁེ་སི་ལྟ་བུར་ཆ་མཚོན་ན།
ཁོང་ནི་ཕྱི་ལོ་༡༨༤༩ནས་མགོ་ཚུགས་ཏེ་དབྱིན་ཇིའི་དཔེ་མཛོད་ཁང་དུ་"ཉིན་ལྟར་ཞོགས་པའི་ཆུ་ཚོད་དགུ་
ནས་ཕྱི་དྲོ་དཔེ་མཛོད་ཁང་སྒོ་མ་རྒྱབ་ཀྱི་དུས་ཡུན་ཆུ་ཚོད་བཅུ་ཙམ་དཔེ་དེབ་ལྟ་ཀློག་བྱེད་པ་མ་ཟད། དེར་

བཞུགས་རིང་དཔེ་ཀློག་ཟིན་བྲིས་ཧ་ལམ་དེབ་ལྔ་བཅུར་ཉེ་བར་བཀྱོན་གནང་ཡོད་པ་"[10།དང་། ཁྱད་པར་
དུ། འཛམ་གླིང་ཐོག་སྙན་གྲགས་ཆེར་ལྡན་པའི་"མ་རྩའི་རྣམ་བཤད་ཅེས་པའི་གསུང་རྩོམ་དེའང་དུས་ཡུན་ལོ་
ངོ་བཞི་བཅུ་རིང་དཀའ་སྤྱད་འབད་བརྩོན་བྱས་པའི་མཐར་གཞི་ནས་ལེགས་སྒྲུབ་བྱུང་བ་"[11།སོགས་ལས་
ཀྱང་། མི་རིགས་འདི་ནི་དཀའ་སྤྱད་འཁུར་དུ་བླངས་ཕོད་པ་དང་བྱ་བ་གང་ཞིག་བསྒྲུབ་རུང་རྒྱུན་འཁྱོངས་བྱེད་
མཁན་གྱི་མི་རིགས་ཤིག་ཡིན་པ་བདེན་དཔང་བྱས་ཡོད།
དེ་བཞིན་རང་རེ་རྣམས་ཀྱིས་སློབ་སྦྱོང་བྱ་ཡུལ་དུ་གྱུར་བའི་མ་ཁེ་སི་དང་འདྲ་བའི་ཡ་ཧུ་ད་པའི་མི་སྣ་མང་
དག་ཅིག་ཡོད་མོད། འདིར་རེ་རེ་ནས་སྨོས་ན་དགོས་པ་ཆེར་མེད་ལ། ཡིག་ཚོགས་ལའང་འཇིགས་པས་མ་
སྤྲོས་ཞིང་། ད་ནི་རང་རེའི་ཁུལ་གྱི་གནས་ཚུལ་བརྗོད་པར་བྱ་སྟེ། དེ་ཡང་རང་རེའི་ཁུལ་གྱི་སློབ་གྲྭ་ཆེ་ཁག་
གི་དགེ་རྒན་དག་དང་ཞིབ་འཇུག་པ་འགའ་རེས་ལོ་རེར་བརྩམ་ཆོས་པུ་ཏི་བཅུ་གྲངས་ལོངས་པ་བརྩམས་རུང་
དེས་སྤྱི་ཚོགས་ལ་ཕན་པ་ཐོན་དཀའ་སྟེ། ཁོ་ཚོས་དེབ་དག་བརྩམས་པའི་དམིགས་ཡུལ་གཙོ་བོ་དེ་ཁ་གྲངས་
གསོག་བྱེད་ཙམ་ཡིན་པ་ལས། དེས་སྤྱི་ཚོགས་ཧྲིལ་པོར་ཕན་ཐོགས་ན་སྙམ་པའི་ཀུན་སློང་བཟངས་
ང་བཟངས་པོ་མེད་
ལ། དུས་ཡུན་རིང་པོ་དཀའ་བ་སྤྱད་སྙམ་པའི་རླབས་ཆེན་གྱི་བསམ་པ་མེད་པ་སོགས་ལས། གཟོད་འཛམ་
གླིང་སྟེང་སྙན་གྲགས་ཁྱབ་པའི་མི་སྣ་ཆེར་མི་སྣང་ངོ་། །
ལྔ་པ། མཇུག་བསྡུ་བའི་གཏམ།
ད་ནི་གཏམ་གྱི་ལྷག་མས་རྩོམ་གྱི་མཇུག་བསྡུ་བར་བྱ་སྟེ། དེ་ཡང་འཛམ་གླིང་ཤར་ནུབ་ཏུ་སྲོལ་རྒྱུན་
དང་དེང་སྐབས་ཀྱི་རིག་གནས་མང་དུ་དར་མོད། དེང་དུས་ཀྱི་སྤྱི་ཚོགས་ལ་ཆེས་མཁོ་བ་དང་། མི་དམངས་
ཀྱི་དཀའ་སྡུག་སེལ་ནུས་པའི་རིག་གནས་དང་། ཁྱད་པར་དུ་སྤྱི་ཚོགས་འཕེལ་རྒྱས་ལ་ཆེས་མཁོ་བའི་རིག་
པ་ཕལ་མོ་ཆེ་ནི་ཡ་ཧུ་ད་པའི་མི་དག་གིས་གསར་གཏོད་གནང་བ་ཤ་སྟག་ཡིན་པས། རང་རེ་རྣམས་ཀྱིས་རྣམ་
ཀུན་ནས་མི་རིགས་འདིས་གསར་གཏོད་བྱས་པའི་ཤེས་རིག་དག་དོན་དངོས་སུ་སྤྱོད་པ་ཙམ་ལས། འདི་སུས་
གསར་བཟོ་བྱས་པ་དང་། ཚུལ་ཇི་ལྟ་བུའི་སྒོ་ནས་གསར་གཏོད་བྱས་མིན་སྐོར་ལ་བསམ་གཞིགས་དང་དོགས་
སློང་ཙམ་ཡང་མ་བྱས་པའི་མཐར། ད་གཟོད་རང་རེ་རྣམས་ནི་མི་གཞན་གྱི་གྲུབ་འབྲས་ཁོ་ན་ལོངས་སྤྱོད་བྱས་
ནས་འཚོ་སྡོད་བྱེད་པའི་མི་རིགས་ཤིག་ཏུ་འགྱུར་ཟིན་པ་རེད། དེས་ན། རྗེས་སོར་རང་རེ་རྣམས་ཀྱིས་ཡ་
ཧུ་ད་པ་ལྟ་བུའི་མི་རིགས་ལ་དཔེ་བལྟས་ནས་བྱ་བཞག་ཁག་བསྒྲུབ་ན། དུས་ཡུན་རིང་པོ་མ་སོང་བར་རང་རེ་
ཡང་མི་རིགས་འདི་ལྟ་བུ་ཞིག་མ་ཆགས་པ་ག་ལ་སྲིད་དོ། །

འབྲེལ་ཡོད་ཀྱི་དཔྱད་གཞིའི་ཡིག་ཆ།

འགྱུར་ཕྱག་ལ་བརྟག་པ་སློབ་དཔོན་རྗེས་སུ་དྲན་དེར་དཔྱད་ཚུལ་
དབྱངས་ཀྱི་གདུང་འབོད།
སྐལ་བཟང་ཆོས་དར།
བཅོ་ལྔའི་ལོ་ལ་འཕགས་ཡུལ་ཞབས་ཀྱིས་བཅགས། །
གངས་ཀྱི་ཡི་གེ་གངས་རིའི་ལྗོངས་དང་བསྟུན། །
སྙིགས་དུས་བྱོན་པའི་འཇམ་དབྱངས་ལྷ་གཅིག་པོ། །
ཀུན་མཁྱེན་ཐུ་མིར་འབོད་མཛད་སློབ་དཔོན་བསྟོད། །
མ་རིག་འཇོམས་པའི་ཉི་འོད་བདག་ལ་མེད། །
དཔྱད་མཚན་ལྡན་པའི་དོགས་གཞི་འདིར་མེད་ཀྱང་། །
བཀའ་དྲིན་གསོ་བའི་ངལ་བ་ལྷུར་བླངས་ཏེ། །
འགྱུར་ཕྱག་གང་གིས་མཛད་ལ་ཅུང་ཟད་བརྟག །
དེ་ལ་འདིར་རྒྱལ་ཚབས་བྱམས་པ་མགོན་པོའི་ཞལ་ནས། རིག་པའི་གནས་ལྔ་དག་ལ་མཁས་པར་མ་བྱས་
ན། །འཕགས་མཆོག་གིས་ཀྱང་ཐམས་ཅད་མཁྱེན་པར་མི་འགྱུར་ཏེ། །དེ་ལྟ་བས་ན་གཞན་དག་ཚར་གཅོད་རྗེས་
བཟུང་དང་། །བདག་ཉིད་ཀུན་ཤེས་བྱ་ཕྱིར་དེ་ལ་དེར་བརྩོན་བྱ། །ཞེས་གསུངས་པ་བཞིན་རིག་པའི་གནས་ལྔ་
དག་ལ་མཁས་པར་བྱ་དགོས་པ་ལས། འདིར་སྒྲ་རིག་པའི་ཁོངས་སུ་གཏོགས་པ་བོད་གངས་རིའི་ལྗོངས་ཀྱི་
བརྡ་སྤྲོད་པའི་བསྟན་བཅོས་རྣམས་ཀྱི་ཕྱི་མོ་སུམ་ཅུ་པའི་སྐབས་ཀྱི་འགྱུར་ཕྱག་གང་གིས་མཛད་པ་དང་། ཐུ་
མི་ལས་སྔོན་དུ་བོད་ལ་ལོ་ཙཱ་བ་ཡོད་མེད་དཔྱད་པ་ལ། སྤྱིར་འགྱུར་ཕྱག་འདིར་བསྟན་པ་སྔ་དར་དང་ཕྱི་དར་
གྱི་རྐྱེན་དབང་གིས་བརྗོད་ཚུལ་མང་དུ་ལྡན་ཡང་འདིར་སི་ཏུ་པཎ་ཆེན་ལྟར། ངག་གི་དབང་ཕྱུག་འཇམ་པའི་

དབྱངས་ལ་ཕྱག་འཚལ་ལོ། །ཞེས་པས་བསྟན་ཏེ། དེ་ལ་གཞན་ལུགས་དགག་པ། རྩོད་པ་སྤོང་བ་སྟེ་གསུམ་
ལས།
དང་པོ་ནི་སི་ཏུ་པཎ་ཆེན་གྱི་རྗེས་འཇུག་ཏུ་རློམས་པ་འགའ་ཞིག་སི་ཏུའི་དགོངས་པ་ཡིན་ཟེར་ནས་འགྱུར་
ཕྱག་མཛད་པ་པོ་རྗེས་འཇུག་གང་རུང་ཞིག་ཏུ་འདོད་ལ། རྣམ་གླིང་པཎ་ཆེན་གྱིས་འདིར་འཇམ་དཔལ་ལ་ཕྱག་
འཚལ་བ་ནི་བསྟན་བཅོས་འགྱུར་བ་སོགས་ལ་བར་ཆད་མི་འབྱུང་བའི་ཆེད་དུ་ལོ་ཙཱ་བ་རྣམས་ཀྱིས་ཕྱག་མཛད་
པ་དང་རྗེས་སུ་མཐུན་པར་ཞེས་བཀྲལ་བ་དག་ནི་མི་འཐད་དེ། སྔ་མ་ནི་སི་ཏུའི་ཚིག་སྔ་ཕྱི་ཡོངས་ལ་བསམ་
གཞིགས་གིས་མ་འདང་བར་ཟད་ལ། ཕྱི་མ་དེ་ལྟར་ན་སུམ་ཅུ་པ་མ་བརྩམས་པའི་གོང་རོལ་དུ་དཔེར་བྱ་འོས་
ཤིས་མཚུངས་སྒྲ་སྦྱར་སའི་གཞིར་གྱུར་བའི་ལོ་ཙཱ་བའི་འགྱུར་ཕྱག་ཡོད་དགོས་པ་ལ་དེ་མེད་ཅིང་། གལ་སྲིད་
ཡོད་ན་ཐུ་མི་ལས་སྔ་རོལ་དུ་བྱོན་པའི་ལོ་ཙཱ་བ་ཞིག་ཡོད་པར་འདོད་དགོས་ལ། དེ་འདོད་ན་ཀརྨ་སྨོན་ལམ་འོད་
ཟེར་གྱིས་འགྲེལ་བ་སོགས་ལས་འགྱུར་ཕྱག་གི་སྲོལ་ཐོག་མར་ལོ་ཙཱ་བ་འདིས་བཏོད་པ་ཡིན་པའང་ཤེས་པར་
བྱའོ། །ཞེས་པ་དང་འགལ་ལོ། །
གཉིས་པ་རང་ལུགས་ནི་སི་ཏུ་པཎ་ཆེན་བཞིན་བསྟན་བཅོས་འདི་དཔྱད་གསུམ་རྣམ་པར་དག་པས་རྗེས་
འཇུག་རྣམས་ཀྱིས་འཕགས་ཡུལ་ན་འགྱུར་བའི་བསྟན་བཅོས་ཁྱད་པར་འཕགས་པ་རྣམས་དང་མཚུངས་པར་
ལྟ་ཞིང་དོན་དུ་གཉེར་རིགས་སོ། །ཞེས་པའི་དོན་དུ་ཐུ་མི་ཉིད་ཀྱི་འགྱུར་ཕྱག་དང་མཐུན་པར་འཕགས་པ་འཇམ་
དཔལ་ལ་ཕྱག་མཛད་པ་སྟེ་ཐུ་མི་ཉིད་ཀྱིས་ཕྱག་མཛད་པ་ཡིན་ལ། ཐུ་མིའི་སྔ་རོལ་དུ་ཐུ་མི་ལས་ལོགས་སུ་
གྱུར་བའི་བོད་ལ་ལོ་ཙཱ་བ་མེད་དོ། །
གསུམ་པ་རྩོད་སྤོང་ལ། ཕྱོགས་སྔ་བརྗོད་པ་དང་དེ་དགག་པའོ། །དང་པོ་ནི་མཁས་དབང་ཚེ་གཏན་ཞབས་
དྲུང་གིས་ཐུ་མིས་སུམ་ཅུ་པ་མ་བརྩམས་པའི་གོང་དུ་བོད་ན་འཕགས་ཡུལ་ནས་འགྱུར་བའི་བསྟན་བཅོས་ཁྱད་
པར་འཕགས་པ་ཡོད་དམ་མེད། ཡོད་ན་གཞན་ལ་བཀག་པའི་སྐྱོན་རང་ལ་ཕྱིར་འཁོར་བར་འགྱུར། མེད་ན་ཁྱེད་
ཀྱིས་དེ་རྣམས་དང་མཚུངས་པར་བལྟ་ཞིང་དོན་དུ་གཉེར་རིགས་སོ་ཞེས་འདོམས་པའི་དོན་དུ་ཐོན་མིས་འགྱུར་
ཕྱག་དེ་བཀོད་པར་མ་གསུངས་སམ། ཞེས་སོ། །
གཉིས་པ་དེ་དགག་པ་ལ་གཉིས་ལས་དང་པོ་ནི། ཐུ་མིས་སུམ་ཅུ་པ་མ་བརྩམས་པའི་གོང་དུ་འཕགས་ཡུལ་
ནས་འགྱུར་བའི་བསྟན་བཅོས་ཁྱད་པར་འཕགས་པ་མེད་དེ་མཁན་པོའམ་སློབ་དཔོན་ཐུ་མིས་ཐོག་མར་ཡི་
གེ་བརྩམས། དེའི་རྗེས་སུ་བརྡ་སྤྲོད་པའི་ཡི་གེ་བརྩམས་ཤིང་དེ་རྗེས་མདོ་ལ་སོགས་པ་འགྱུར་ཅིང་སློབ་མར་
བཤད་པས། ལོ་ཙཱ་བ་རྣམས་བྱུང་བའི་གོ་རིམ་ཡོད་པའི་ཕྱིར་དང་། མ་ཟད་བོད་ལ་ཐུ་མི་ལས་སྔ་རོལ་དུ་བྱོན་

པའི་ལོ་ཙཱ་བ་ཞིག་ཡོད་ན་བོད་ཡོངས་ཀྱི་སྤྱི་སྐད་དང་མཐུན་ལ་རང་སྐྱ་ཐུབ་པའི་རྒྱ་གར་གྱི་ཡི་གེ་བོད་ཡིག་ཏུ་
འགྱུར་བྱེད་ཀྱི་བོད་ཡིག་ཅིག་ཡོད་དགོས་མོད། འོན་ཀྱང་དེ་འདྲ་ཞིག་མེད་པ་ནི་བོད་རིག་པ་སྨྲ་བ་ཀུན་གྱིས་
འདོད་དོ། །
གཉིས་པ་དེ་རྣམས་དང་མཚུངས་པར་ལྟ་ཞིང་ཞེས་པ་ནི། འཆར་གཞི་ལྡན་པའི་སློབ་དཔོན་གྱིས་མ་འོངས་
པར་སུམ་ཅུ་པ་མཛད་པའི་རྗེས་སུ་འཕགས་ཡུལ་གྱི་བསྟན་བཅོས་མང་པོ་ཞིག་བོད་ཡུལ་དུ་དགོས་མཁོ་ཧ་
ཅང་ཆེ་བས་དེ་རྣམས་ཀྱང་བསྐྱར་དགོས་པར་དགོངས་ཤིང་། གལ་སྲིད་དེ་དག་བསྐྱར་ཐུབ་ན་ལོ་ཙཱ་བའི་བཀའ་
དྲིན་དྲན་ཆེད་དེ་རྣམས་ལ་འགྱུར་ཕྱག་ཀྱང་དགོས་པར་དགོངས་རྗེས། དེ་རྣམས་དང་མཛད་ལ་ཁད་ཀྱི་སུམ་ཅུ་
པ་འདི་དཔྱད་གསུམ་རྣམ་དག་ཡིན་པ་མ་འོངས་པའི་རྗེས་འཇུག་རྣམས་ཀྱིས་མཚུངས་པར་ལྟ་བའི་ཆེད། སུམ་
ཅུ་པ་འདི་སྤྱིར་འགྱུར་གཞུང་མིན་ཡང་དེ་དང་མཐུན་པར་ཐུ་མི་རང་ཉིད་ཀྱིས་འགྱུར་ཕྱག་མཛད་པ་ཡིན་པས་
ཉེས་པའི་ཆ་ཕྲ་མོའང་མ་མཆིས་སོ། །དེ་ལྟར་མིན་ན་དུས་ནམ་དུའང་ཚིག་ཉོག་གི་ང་རོ་མང་བ་ལས་དོན་གྱི་
གཏམ་ཞིག་མཐོང་བར་དཀའོ། །
དེ་བཞིན་བརྟག་པའི་རྣམ་དཀར་དགེ་བ་འདིས། །
ཕྱོགས་གྲུ་ཀུན་དུ་ཞི་བདེའི་དཔལ་རྒྱས་ལ། །
ཁྱད་པར་གངས་ཅན་བསྟན་པའི་རྩ་ལག་གཅིག །
སྐད་དང་ཡི་གེའི་རང་བཞིན་རྟག་བརྟན་ཤོག །
ཅེས་ཐར་ལམ་པ་སྐལ་བཟང་ཆོས་དར་རམ་ཆུ་མིག་པར་འབོད་པ་དེས་བྲིས་པ་དགེ་ལེགས་འཕེལ། །

བཅར་འདྲའི་སྡེ།་

ཡ་རབས་ཚོགས་པ།
ཐེངས་འདིའི་བཅར་འདྲི་བྱ་ཡུལ་ཡ་རབས་ཚོགས་པ་ནི་བོད་ལྗོངས་གཞིས་རྩེ་གྲོང་ཁྱེར་ངམ་རིང་རྫོང་ཁོངས་སུ་
གནས་པའི་མང་ཚོགས་རྒན་དར་གཞོན་གསུམ་གྱིས་རང་འགུལ་ངང་སྒྲིག་འཛུགས་བྱས་པའི་དང་བླངས་པའི་ཚོགས་
པ་ཞིག་ཡིན་ཞིང་། དེ་ཡང་ཁ་ཐོག་གི་གཏམ་དང་ཤོག་ཐོག་གི་ཚིག་ཙམ་མ་ཡིན་པར། ཁ་ཡོད་ལག་ཡོད་ཀྱི་འགུལ་
བསྐྱོད་ངོ་མས་ཡུལ་དུས་ངེས་མེད་དུ་མི་བཟང་ལས་བཟང་སྟེ་དམངས་ཕན་ཞབས་ཞུའི་ལས་དོན་གྲངས་ཚད་མཐོ་པོར་
ལོན་པ་སྒྲུབ་པས། ཡུལ་ལུང་དེ་གའི་མང་ཚོགས་དང་སྲིད་གཞུང་གི་དབུ་ཁྲིད་རྣམ་པའི་ཚད་མཐོའི་གདེང་འཇོག་དང་
ཤུགས་ཚེའི་རྒྱབ་བསྐྱོར་ཐོབ་བཞིན་ཡོད། །
རྩོམ་སྒྲིག་པ། ཚོགས་གཙོ་ལགས་སྐུ་ཁམས་བཟང་།
རྩོམ་སྒྲིག་པ་ལགས་སྐུ་ཁམས་བཟང་།
ཚོགས་གཙོ།
རྩོམ་སྒྲིག་པ། ད་ཐེངས་ང་ཚོ་ལས་སྨོན་བཟང་པོའི་དབང་གིས་ཁྱེད་ཚོའི་ཚོགས་པ་བཟང་པོ་འདི་འདྲ་
ཞིག་དང་ཕན་ཚུན་བགྲོ་གླེང་བྱ་རྒྱུའི་གོ་སྐབས་བྱུང་སོང་བས་ངོ་མ་དགའ་ཚོར་ཆེན་པོ་བྱུང་། གཤམ་ལ་ངས་
ཁྱེད་ཚོའི་ཚོགས་པའི་འདས་མ་ད་གསུམ་གྱི་ལམ་ལུགས་དང་ཉམས་མྱོང་། གྲུབ་འབྲས། ཁ་ཕྱོགས་བཅས་
དང་འབྲེལ་བའི་དྲི་བ་ཁ་ཤས་འགོད་རྒྱུ་ཡིན་པས་ཁྱེད་ཚོས་གང་འཚམས་ཀྱི་ལན་རེ་འདེབས་རོགས།

ཚོགས་གཙོ། ལགས་སོ།
རྩོམ་སྒྲིག་པ། ༡ ཁྱེད་ཚོ་ཡ་རབས་ཚོགས་པ་ཞེས་པ་འདི་སྤྱི་ལོ་གང་ལ་ཐོག་མར་སུ་ཡི་མཛུབ་སྟོན་
འོག་གསར་འཛུགས་བྱས་པ་དང་། དེ་ལྟར་གསར་འཛུགས་གནང་བའི་ཀུན་སློང་ངམ་དམིགས་ཡུལ་གང་འདྲ་
ཞིག་ཡིན་ནམ།
ཚོགས་གཙོ། ལན། ང་ཚོའི་ཚོགས་པ་འདི་སྤྱི་ལོ་༢་༩ལོའི་བོད་ཟླ་༡༢པའི་ནང་ལ་ཐོག་མར་གསར་
བཙུགས་བྱས་པ་ཞིག་རེད། དེ་ཐོག་མར་ང་ཚོའི་གྲོང་ཚོའི་གཉན་ཁྲི་ལུང་དགོན་པའི་སྐུ་ཞབས་རྣམས་པའི་
ནམ་རྒྱུན་གྱི་སློབ་གསོའི་ཤུགས་རྐྱེན་དང་། རྒྱུན་གཏན་ནས་གྲོང་ཚོའི་ནང་དུ་མ་བསྐུལ་དང་བླངས་ཀྱི་སྒོ་
ནས་མི་བཟང་ལས་བཟང་བྱེད་མཁན་གྱི་གྲོང་མི་མང་པོའི་ཐུན་མོང་གི་བསམ་ཚུལ་འོག་ལ་གསར་འཛུགས་
བྱས་དང་། དེ་ནས་ཚོགས་པ་འདི་འདྲ་ཞིག་འཛུགས་པའི་ཐོག་མའི་དམིགས་ཡུལ་ནི་ང་ཚོས་ཚོགས་པ་འདིའི་
་གཞན་གཉིས་ཕན་གྱི་མི་བཟང་ལས་བཟང་གི་ལས་ཀ་གང་ཙམ་ཞིག་བྱས་ནས། རང་
གི་ཉེ་འཁོར་ན་ཡོད་པའི་ཡུལ་མི་ཁྱིམ་མཚེས་རྣམས་ལའང་ཕྱི་ལུས་ངག་གི་བྱ་སྤྱོད་དང་ནང་བསམ་པའི་ཀུན་
སྤྱོད་སོགས་ལ་མིག་དཔེ་བཟང་པོ་ཞིག་བཏོན་ཐུབ་ན་སྙམ་པའི་ཀུན་སློང་དང་དམིགས་ཡུལ་དེ་འདྲ་ཡིན།
རྩོམ་སྒྲིག་པ། ༢ ཁྱེད་ཚོའི་ཚོགས་པ་འདིའི་མིང་ལ་ཡ་རབས་ཚོགས་པ་ཞེས་འདོགས་དགོས་པའི་རྒྱུ་མཚན་
གང་འདྲ་ཞིག་ཡིན་ནམ།
ཚོགས་གཙོ། ལན། ང་ཚོའི་ཚོགས་པའི་མིང་ལ་ཡ་རབས་ཚོགས་པ་ཞེས་འདོགས་པའི་རྒྱུ་མཚན་
གཙོ་བོ་དེ་ཚོགས་པ་འདིར་བཞུགས་པའི་ཚོགས་མི་ཀུན་གྱིས་ཕྱི་ལུས་ངག་དང་ནང་བསམ་པ་གཉིས་ཀའི་
ཐད་ནས་མི་ལུགས་ཚུལ་ལུགས་དང་མཐུན་པའི་ཡ་རབས་ཀྱི་སྤྱོད་པ་རེ་བསྟེན་ཐུབ་པའི་ཆེད་དུ་བྱས་ནས་ཡ་
རབས་ཚོགས་པ་ཞེས་མིང་དུ་བཏགས་པ་ཡིན།
རྩོམ་སྒྲིག་པ། ༣ ཁྱེད་ཚོའི་ཚོགས་པ་འདིར་ད་ཡོད་ཚོགས་མི་གྲངས་ག་ཚོད་ཡོད་པ་དང་། ཚོགས་པ་
འདིར་བཞུགས་པ་ལ་ཆ་རྐྱེན་གང་དག་ཚང་དགོས་པ་ཡིན་ནམ།

ཚོགས་གཙོ། ལན། ང་ཚོའི་ཚོགས་པ་འདིར་ད་ལྟ་དངོས་སུ་བཞུགས་ཟིན་པའི་མི་གྲངས་༧༠ ཡོད་པ་
དང་། ཚོགས་པར་བཞུགས་པའི་ཆ་རྐྱེན་གྱི་ངོས་ནས་བཤད་ན། ང་ཚོའི་ཚོགས་པ་འདིར་ནམ་རྒྱུན་གྱི་སྒྲིག་
སྲོལ་ལམ་ལུགས་འདི་འདྲ་ཞིག་ཡོད་པ་རེད།
༼༡ ཆང་དང་སྦི་རག་གིས་མཚོན་པའི་མྱོས་འགྱུར་གྱི་རིགས་གཏན་ནས་བཏུང་མི་ཆོག་པ།
༢ ཐ་མག་དང་སྣ་ཐས་མཚོན་པའི་དུག་རྫས་ཀྱི་རིགས་འཐེན་མི་ཆོག་པ།
༼༣ ནང་འཁྲུགས་དང་འཛིང་རྩོད་སོགས་ཤོར་བའི་སྐབས་སུ་རང་གིས་ལན་གསུམ་གྱི་བར་དུ་ཕམ་ཁ་འཁྱེར་
ནས་བཟོད་བསྒོམ་བྱེད་དགོས་པ། དེ་དཔེར་ན་ཚོགས་མི་གཅིག་དང་མི་གཞན་ཞིག་འཛིང་རྩོད་ཤོར་བའི་
སྐབས་སུ་མི་གཞན་དེས་གྲི་དང་རྡོ་ལ་སོགས་པའི་མཚོན་ཆའི་རིགས་རང་ལ་ལན་གསུམ་ཞུས་ན་གཞི་ནས་
འཁོན་ལན་སློག་པ་ལས་ལན་གཅིག་ལན་གཉིས་ལ་འཁོན་ལན་བསློག་མི་ཆོག་པ་རེད།
༼༤ རྐུན་ཇག་བྱེད་མི་ཆོག་པ་དང་། ཚོགས་མི་ཚོང་པ་ཚོས་ཤེས་བཞིན་དུ་དུས་ཚོད་ཡོལ་བའི་ཟས་རིགས་
རྫུན་མའི་རིགས་ཚོང་རྫས་བྱེད་མི་ཆོག་པ།
༼༥ ལོ་གསར་གྱིས་མཚོན་པའི་དུས་ཆེན་ཆེ་ཁག་ལ་མ་གཏོགས་ཤོ་སྦག་དང་རྒྱན་འཛུགས་ཀྱི་རིགས་རྩ་
བ་ནས་བྱེད་མི་ཆོག་པ་བཅས་ཀྱི་གཙོ་བོའི་དོན་ཚན་ལྔ་པོ་དེ་བྱས་ནས། ནམ་རྒྱུན་ཚོགས་མི་ཚོས་སྒྲིག་སྲོལ་
ལམ་ལུགས་འདི་དག་ལ་བསྲུང་བརྩི་ཞུ་ཐུབ་པ་བྱ་དགོས་པ་རེད།
རྩོམ་སྒྲིག་པ། ༤ ཁྱེད་ཚོའི་ཚོགས་པ་འདིས་ནམ་རྒྱུན་དམངས་དང་རྒྱལ་ཁབ་ཀྱི་ཆེད་དུ་དགེ་ཕན་
ཞབས་ཞུའི་ལས་ཀ་གང་དག་བྱེད་ཀྱི་ཡོད་དམ།
ཚོགས་གཙོ། ལན། ནམ་རྒྱུན་ང་ཚོས་བྱས་པའི་ལས་ཀའི་ཁ་ཕྱོགས་འདི་ལ་ཕྱོགས་གཉིས་སུ་དབྱེ་
ནས་ཞུས་ན། དང་པོ་འཇིག་རྟེན་རང་དང་འབྲེལ་བའི་ལས་ཀའི་ངོས་ནས་བྱས་ན་༡ སྤྱིར་བཏང་ཆ་སྙོམས་ཟླ་
བ་རེ་རེའི་མཚམས་སུ་ཚོགས་མི་སྒྲིགས་འཛུགས་བྱས་ནས་རང་འགུལ་གྱིས་གྲོང་ཚོའི་རྒྱ་ཁྱོན་ཡོངས་ལ་
འགྱིག་རིགས་དང་། ཤོག་རིགས། ལྕགས་རིགས་ལ་སོགས་པའི་གད་སྙིགས་གང་ཡོད་སྒྲུག་ནས་མེར་བསྲེག་
བཏང་ནས་ཁོར་ཡུག་སྲུང་སྐྱོབ་ཀྱི་ཐད་ལ་ཕན་པའི་ལས་ཀ་དེ་འདྲ་བྱེད་ཀྱི་ཡོད།
༢ དེ་ནས་སྐད་ཡིག་དར་སྤེལ་གྱི་ངོས་ནས་ཞུས་ན། ཚོགས་མི་ཚང་མས་ནམ་རྒྱུན་ནས་བོད་ཡིག་སློབ་སྦྱོང་
དང་བོད་སྐད་གཙང་མ་བཤད་དགོས་པས་མ་ཚད། ངམ་རིང་རྫོང་གི་ཁུལ་གཙོ་བོར་བྱས་པའི་ཡུལ་ལུང་གཞན་
པ་ས་སྐྱ་དང་རྒྱལ་རྩེ། ལྷ་རྩེ། གཉའ་ནང་བཅས་ལའང་ཐ་སྙད་གསར་པའི་པར་རིས་གྱང་ལ་སྦྱར་ཆོག་པ་དེ་འདྲ་

གང་མང་བསྐུར་ནས་སྐུལ་སློང་ཡོང་ཐབས་བྱེད་ཀྱི་ཡོད།
༣ ནད་ཡམས་སྔོན་འགོག་གི་ངོས་ནས་མཚོན་ན། ཨེ་ཛེའི་ནད་ཡམས་སྔོན་འགོག་གི་པར་རིས་ཁག་མདོ་
སྤེ་ཡུལ་ཤོག་དང་རི་བོ་ཆེ་ཡུལ་ཤོག་སོགས་ལ་འགྲེམ་སྤེལ་བྱས་པ་དང་། དེ་དང་མཉམ་དུ་གསལ་བཤད་གང་
༣
ཐུབ་བྱེད་ཀྱི་ཡོད།
རོགས་རམ་གྱི་ངོས་ནས་མཚོན་ན། ལས་ཀའི་ནུས་ཤུགས་སྐྱོ་བའི་ཁྱིམ་ཚང་ཁག་ལ་སྟོན་ཀ་ལ་ཆ་བཞག་
ན་ང་ཚོས་རང་འགུལ་ངང་ནས་ཞིང་རྔ་རོགས་དང་སྤོ་འགྲིལ་རོགས་སོགས་བྱེད་པ་དང་། མི་ཤི་གོད་ཆགས་
བྱུང་བའི་ཁྱིམ་ཚང་སྐྱོ་བ་ཁག་ལ་མེ་ཤིང་འཐུ་རོགས་དང་། འབྲུ་སློངས་རོགས། མ་ཎི་ཚོགས་པ་ཚུགས་ནས་
དགེ་བ་སྒྲུབ་རོགས་སོགས་ལས་ཀ་ཙག་ཙིག་མང་པོ་བྱེད་ཀྱི་ཡོད།
གཉིས་པ་ཆོས་ཕྱོགས་ཀྱི་ངོས་ནས་བཤད་ན།
༡ ཚེས་བཟང་དང་དུས་ཆེན་ཁག་ལ་ཡུལ་ལུང་ཡས་མས་སུ་མ་ཎིའི་བསྐུལ་སློང་བྱེད་པ་དང་།
༢ ཉ་དང་ར་ལུག་ཁག་གྲངས་འབོར་མང་པོ་ཚེ་ཐར་གཏོང་བ།
༣ མ་ཎི་རྡོ་བསྐོས་དང་མ་ཎི་ཇོ་དར་གསར་བཞེངས་བྱེད་པ།
༤ ས་ཡོམས་ལ་སོགས་པའི་འབྱུང་བཞིའི་གནོད་པ་ས་ཁུལ་གང་དུ་བྱུང་ཡང་དེའི་ཆེད་དུ་བསྔོ་སྨོན་
ཚོགས་བསག་ཡོང་ཕྱིར་མ་ཎིའི་ཚོགས་པ་ཚུགས་པ་བཅས་ཚང་མ་རང་འགུལ་གྱི་ངང་ནས་བྱེད་ཀྱི་ཡོད།
རྩོམ་སྒྲིག་པ། ༥ ཁྱེད་ཚོས་ཚོགས་པ་འདི་བཙུགས་ཚུན་ཆད་ནས་ད་བར་གཞི་རིམས་མང་ཚོགས་
ཁྲོད་དུ་དམངས་ཕན་ཞབས་ཞུའི་ལས་ཀ་ཐེངས་གྲངས་ག་ཚོད་ཙམ་སྤེལ་བ་ཡིན་ནམ།
ཚོགས་གཙོ། ལན། ཚོགས་པ་འདི་བཙུགས་ནས་ད་བར་གྱི་དམངས་ཕན་ཞབས་ཞུའི་ལས་ཀའི་
གྲངས་འབོར་རོབ་རྩིས་བྱས་ན་ཁྱོན་ཐེངས་མ་བརྒྱ་དང་ལྔ་བཅུ་ཞིག་བྱས་ཡོད་པ་རེད།
རྩོམ་སྒྲིག་པ། ༦ ཁྱེད་ཚོས་ད་བར་དུ་དམངས་ཕན་ལས་ཀ་བྱས་པའི་བརྒྱུད་རིམ་ཁྲོད་དུ་ཉེ་འཁོར་གྱི་
མང་ཚོགས་དང་སྲིད་གཞུང་ནས་རྒྱབ་བསྐྱོར་དང་གདེང་འཇོག་གང་འདྲ་གནང་གི་འདུག
ཚོགས་གཙོ། ལན། སྲིད་གཞུང་གི་ངོས་ནས་གྲོང་ཚོ་དང་ཡུལ་ཤོག་གི་དབུ་ཁྲིད་ཚང་མས་ང་ཚོའི་
ཚོགས་པ་འདི་ཡང་དག་པའི་ཚོགས་པ་ཞིག་ཏུ་ངོས་འཛིན་གནང་བས་མ་ཚད། ང་ཚོས་དམངས་ཕན་གྱི་བྱེད་
སྒོ་སྤེལ་བའི་བརྒྱུད་རིམ་གྱི་ཁྲོད་དུ་རྒྱབ་བསྐྱོར་གང་མང་དང་། ད་དུང་ང་ཚོའི་ཚོགས་པ་འདིར་མི་གང་མང་

བཞུགས་ནས་དམངས་ཕན་ཞབས་ཞུའི་ལས་ཀ་རྒྱ་ཇེ་ཆེར་སྤེལ་ཐུབ་རྒྱུའི་བསྐུལ་སློང་དང་རེ་བ་གནང་གི་
ཡོད། མང་ཚོགས་ཀྱི་ངོས་ནས་བྱས་ན། ང་ཚོའི་གྲོང་ཚོ་རྐྱང་པ་ཙམ་མ་ཡིན་པའི་ཡ་རབས་ཚོགས་པ་ལ་
རྒྱུས་མངའ་ཡོད་པའི་ཡུལ་ལུང་མང་པོར་ང་ཚོའི་ཚོགས་པ་ལ་གདེང་འཇོགས་དང་ཡིད་ཆེས་ཆེན་པོ་གནང་གི་
འདུགཁྱིམ་ཚང་ཞིག་ལ་མཚོན་ནའང་ཡ་རབས་ཚོགས་པའི་ཤུགས་རྐྱེན་འོག་ལ་ར་བཟི་བསྐྱར་གོང་སོགས་
ཇེ་ཉུང་དུ་སོང་ནས། ཁྱིམ་ཚང་འཆམ་མཐུན་ལ་ནུས་ཤུགས་ཆེན་པོ་ཐོན་ནས། མང་ཚོགས་མང་པོའི་སེམས་
ལ་ཡ་རབས་ཚོགས་པ་འདི་མིག་དཔེ་བལྟ་ས་ཞིག་ཆགས་ཡོད་པ་རེད།
རྩོམ་སྒྲིག་པ། ༧ ཁྱེད་ཚོ་ཚོགས་མི་ཞིག་གི་ངོས་ནས་ཚོགས་པ་འདིར་བཞུགས་རྗེས་སོ་སོའི་མི་ཚེའི་
ལམ་བུ་དང་ཁ་ཕྱོགས་ལ་འགྱུར་བ་གང་འདྲ་ཐེབས་ཀྱི་འདུག
ཚོགས་གཙོ། ལན། ད་ང་ཚོའི་ཚོགས་མི་མང་ཆེ་བའི་སོ་སོའི་མི་ཚེའི་འགྱུར་ལྡོག་གི་ཉམས་མྱོང་ངོས་
ནས་བཤད་ན། སྔོན་མ་རང་ཉིད་མི་གཞན་ལ་བསམ་ཤེས་མེད་པ། གཞན་ལ་བརྩི་འཇོག་མེད་པ། གཞན་ལ་
ཕན་པ་སྒྲུབ་མི་ཐུབ་པ་གཅིག་ནས། ད་ལྟ་ཚོགས་པ་འདིར་བཞུགས་པའི་རྗེས་ལ་སྔོན་མའི་མི་རྙིང་པ་ལ་སེམས་
པ་གསར་པ་རྙེད་ནས། ཁྱིམ་ཚང་གཅིག་གི་ནང་ལ་ཡིན་ནའང་ཡར་ཕ་མ་ལ་ཡ་རབས་གུས་ཞབས་དང་ཞབས་
ཕྱི་བསྙེན་བཀུར་ཞུ་ཐུབ་པ། བར་ལ་འཆམ་མཐུན་བྱེད་ཐུབ་པ། མར་ཆུང་བ་ལ་བྱམས་སྐྱོང་བྱེད་ཐུབ་པ། གྲོང་
ཚོ་གཅིག་གི་ནང་དུ་མཚོན་ནས་བཤད་ན། རང་ཉིད་ལ་ཚུར་ཕན་ཐོག་ཡོད་ནའང་འདྲ་མེད་ནའང་འདྲ། གང་ལྟར་
ཡུལ་མི་ཚང་མར་ལྟ་སྟངས་འདྲ་མཉམ་གྱི་ཐོག་ནས་བསམ་ཤེས་དང་རོགས་རམ་རང་གི་ནུས་པས་ལྕོག་ཚོད་
དེ་ཁ་ཞོར་ལག་ཞོར་དུ་བྱེད་དུས། སོ་སོའི་ངོས་ནས་ཀྱང་བྱ་བ་རླབས་ཆེན་ཞིག་གྲུབ་སོང་སྙམ་པའི་དགའ་ཚོར་
དང་། མི་གཞན་པས་ཀྱང་ང་ཚོར་དགའ་ཞེན་དང་བརྩི་བཀུར། ཡིད་ཆེས་བཅས་ཆེན་པོ་བྱེད་ཀྱི་འདུག མདོར་
བསྡུས་ནས་ཞུས་ན་ང་ཚོ་ཚོགས་པ་འདིར་བཞུགས་པ་ནས་བཟུང་སྔོན་ཆད་ཉི་མ་གང་འཁྱོལ་གྱི་འཚོ་བའམ་
ཡངན་སོ་སོ་སྒེར་ཁོ་ན་བསམ་པའི་འཚོ་བ་ཙམ་མ་ཡིན་པར། སོ་སོ་རང་ཉིད་ལ་སྔར་དང་མི་འདྲ་བའི་གཞན་
ཕན་ལྷག་བསམ་གྱི་ཀུན་སློང་དང་ལག་ལེན་ཡོད་པའི་མི་ཚེའི་ཁ་ཕྱོགས་གསར་པ་རེ་རྙེད་ཐུབ་བྱུང་།
རྩོམ་སྒྲིག་པ། ༨ ཕྱིས་འབྱུང་ཁྱེད་ཚོའི་ཚོགས་པའི་ལས་ཀའི་འཆར་གཞི་དང་ཁ་ཕྱོགས་གང་འདྲ་ཡོད།
ཚོགས་གཙོ། ལན། མ་འོངས་པའི་འཆར་གཞིའི་ངོས་ནས་བཤད་ན། ད་ཡོད་ཀྱི་དམངས་ཕན་ཞབས་
ཞུའི་ལས་ཀའི་རྣམ་གྲངས་ཁག་བརྒྱུད་འཛིན་དང་ཁྱབ་རྒྱ་ཇེ་ཆེར་སྤེལ་ཐོག དེའི་སྟེང་ལ་རིག་གནས་རྨང་གཞི་

སྐྱོ་བའི་ཚོགས་མི་འགའ་རེ་ལ་ཡིག་རྨོངས་སེལ་རྒྱུ། དེ་ནས་རིག་གནས་ཆུ་ཚད་ཅུང་ཟད་ཡོད་པ་རྣམས་ལ་
མུ་མཐུད་སློབ་སྦྱོང་གི་གོ་སྐབས་བསྐྲུན་ནས་རིག་གནས་ཆུ་ཚད་གོང་སྤེལ་གཏོང་རྒྱུ། དེ་ནས་གྲོང་ཚོ་དང་
ཡུལ་ལུང་གང་མང་མང་ལ་མཐུན་སྒྲིལ་དར་སྤེལ་གྱི་བྱེད་སྒོ་སྤེལ་རྒྱུ། དེ་ནས་ང་ཚོ་ཚོགས་མི་སོ་སོ་ནས་འགོ་
བཙུགས་ཏེ་ལོ་ལྟར་འཆར་ཅན་བཞིན་ནགས་ཚལ་གསར་འཛུགས་བྱ་རྒྱུ། སྔར་བས་ལྷག་པའི་ཁོར་ཡུག་སྲུང་
སྐྱོབ་ཀྱི་ལས་དོན་སྒྲུབ་རྒྱུ་དང་། རང་རེའི་བོད་མི་རིགས་ཀྱི་གཞས་ཞབས་བྲོས་མཚོན་པའི་དམངས་ཁྲོད་སྲོལ་
རྒྱུན་རིག་གནས་ལ་ནུས་པས་ལྕོག་ཚོད་ཀྱི་སྲུང་སྐྱོབ་དང་དར་སྤེལ་བྱ་རྒྱུ། མདོར་ན་ལས་ཀ་ཇེ་བས་ཇེ་བཟང་
དང་ཁྱབ་རྒྱ་ཇེ་བས་ཇེ་ཆེར་བཏང་ནས་རང་དཔེ་གཞན་སྟོན་གྱི་ཚོགས་པ་བཟང་པོ་ཞིག་ཆགས་རྒྱུའི་འཆར་
གཞི་དང་དམིགས་ཡུལ་ཡོད། །
རྩོམ་སྒྲིག་པ། ལགས་སོ། ཐུགས་རྗེ་ཆེ། ད་དེ་རིང་ང་ཚོའི་རེ་འདོད་བཞིན་ཡ་རབས་ཚོགས་པའི་འདས་
མ་ད་གསུམ་གྱི་གནས་བབ་དང་ཁ་ཕྱོགས་ལ་རྒྱུས་མངའ་གཏིང་གསལ་ཞིག་ཆགས་སོང་། སླད་མ་འོངས་པར་
ཁྱེད་ཚོའི་ཚོགས་པ་འདིའི་བླ་ན་མེད་པའི་མཛད་འཕྲིན་གྱི་འོད་ཟེར་འཛམ་གླིང་སྤྱི་དང་། ཡང་སྒོས་བོད་ཁ་བ་
གངས་ཅན་གྱི་ལྗོངས་ལ་ཁྱབ་པའི་སྨོན་འདུན་ཞུ་རྒྱུ་ཡིན།
ཚོགས་གཙོ། ལགསོ། ཐུགས་རྗེ་ཆེ། ཁྱེད་རྩོམ་སྒྲིག་པ་ཚོའི་བཞེད་དོན་ལྷུན་གྲུབ་ཡོང་བའི་སྨོན་འདུན་
ཞུ་རྒྱུ་ཡིན། །

ཨོཾ་ཨཱཿཧཱུྃ་བཛྲ་གུ་རུ་པདྨ་སཾ
༄༅།།བློ་མ་ཕམ།
གསར་སྐྱེས་ཀྱི་གཞོན་ནུ།
རྒྱལ་ཁམས་ཀྱི་བ་ན་ཡེ་ཤེས་ཀྱི་སྤྱན་
ཡོད་པ་བདེན་ཡང་། ཞལ་ལྕེ་དགའ་
གསུམ་དང་། འདར་གསུམ་གྱི་ཙི་ལ་
ཕམ།
—སྐལ་བཟང་ཆོས་དར་གྱིས་བྲིས།

གུར་གྲུམ་ཚད་པ་འཛིན་གནོན་བུའི་སྐུ་ལུས་ལན།
རྩི་རབས་དུ་མར་སྣེན་བའི་ཡི་དམ་ལྷ།
འཇམ་དཔལ་དཔལ་བོ་ཞེས་དུ་གྲགས་འམར་བས།
ཀུན་ཏུ་ཤིས་པའི་མེ་ཏོག་འཐོར་གྱུར་ཅིག།
ཧའོ་དགོན་བཤད་གྲྭ
བརྩོན་འགྲུས་རྒྱ་མཚོས་བྲིས།
ཐག གཙོ་ཐ་ར་འརྗས་པར་ཤོག་འུའི་ཐང་ལངས་སྲོལ་ག་གེས་ད་ཀྱི་གསུང་རྐང་བ་ངག
ཞིལ་བཞིཆུ་སོར་མོའི་ལྕ་གིས་སྒུལ་སི་ཆིན་རྗེས་ངོ་མཅར་མི་ནི་གཟུའུ་ཟ་
འདི་རང་བརབང་གི་བདེར་ས་མང་བའང་བདུབ་ཕྱིར་དཔྱད་མ་ཅལ་བའ་འདུའི་བྱེད་པས་
ཁ་དོའང་མ་མཙར་བྱ་ཡི་ཧ་ལྔ་ཐུ་མི་ལ་ཛྫི་དྲིན་ཡིང་མཆོད་
ཧའོ་དགོན་བཤད་གྲྭ
—ཕུན་ཚོགས་ཆོས་འབྱོར་གྱིས་བྲིས།

ཇི་སྐར་གཞར་ཨ་གདས་བརྒྱལ
དེ་ལྟར་རང་ཉིར་གྱི་གྱང་བྱ
གག་ཉིད་དུལ་ན་གཞན་ཞབ་ཀཿདུལ་
གག་ཉིད་ཁོན་གདུལ་བར་དཀའ་པས། ཞྱེཨཱགསལ་
ཧའོ་དགོན་བཤད་གྲྭ
རྣམ་རྒྱལ་ལྷུན་གྲུབ་ཀྱིས་བྲིས།

སྡིག་པའི་ཡ་མོ་བྱ་ནིང་།
དབ་ཕུན་སུམ་ཚོགས་པར་བཤད།
འདི་ནི་སངས་རྒྱས་བསྟན་པ་ཡོན།
ཧའོ་དགོན་བཤད་གྲྭ
བརྩོན་འགྲུས་རྒྱ་མཚོས་བྲིས།

ཧའོ་དགོན་བཤད་གྲྭ
ཆོས་བསྟན་འཛིན་སྐྱོང་གིས་བྲིས།

ཧའོ་དགོན་བཤད་གྲྭ
ཤེས་རབ་ཆོས་འཕེལ་གྱིས་བྲིས།

ཧའོ་དགོན་བཤད་གྲྭ
རྣམ་རྒྱལ་ལྷུན་གྲུབ་ཀྱིས་བྲིས།

མཇུག་བྱང༌།
འདི་ལྟར་སྤྱི་ལོ་༢༠༡༦ ལོའི་ངེད་ཀྱི་ལོ་དེབ་འདོན་ཐེངས་ལྔ་པ་འདིའི་མཇུག་འདི་ནས་བསྡུ་དགོས་པས།
ང་ཚོས་གྱེས་ལ་ཁད་པའི་མཚམས་འདིར་རྒྱ་ཆེའི་ཀློག་པ་པོ་རྣམས་ལ་གསལ་འདེབས་ཀྱི་ཚུལ་དུ་ཞུ་དགོས་
པ་ཞིག་ལ། ང་ཚོའི་ལོ་དེབ་འདི་ནི་དུས་དེབ་གཞན་པ་ཁག་དང་མི་འདྲ་བར། སྤུས་དག་གི་རྩོམ་རིག་དང་ཚད་
མཐོའི་ཆུ་ཚད་ཁོ་ན་གཅིག་ཏུ་བསྡེབས་པའི་ཁྱད་གཞི་ཅན་ཞིག་མིན་པར། ཕྱོགས་གཅིག་ནས་གསར་བུ་བ་
རྣམས་ལ་རྩོམ་རིག་སྦྱོང་བརྡར་གྱི་གོ་རིམ་ཁྲོད་དུ་འཚར་ལོངས་ཀྱི་གོ་སྐབས་གཞན་ནས་རག་དཀའ་བ་ཞིག་
སྤྲོད་ཆེད་དང་། ཕྱོགས་གཉིས་ནས་འཚོ་བ་དང་ཁ་ཐག་ཉེ་ཞིང་བསམ་བློའི་རིན་ཐང་ཆེ་བའི་རྩོམ་ཡིག་གང་མང་
བསྡུ་རུབ་བྱས་ནས། ཕྱི་ནང་གི་འཚོ་བའི་རྣམ་པ་ཕུན་སུམ་ཚོགས་ཤིང་། རྩོམ་རིག་དང་བསམ་བློའི་མེ་ཏོག་སྣ་
འཛོམས་ཅན་གྱི་སྐྱེད་ཚལ་གསར་པ་ཞིག་ཏུ་སྐུལ་བའི་གསར་རྩོམ་གྱི་གར་སྟེགས་ཆུང་ཆུང་ཞིག་ཡིན།
ཕྱིས་འབྱུང་ངེད་ཀྱི་ལོ་དེབ་འདིར་རྩོམ་ལུས་ཀྱི་ངོས་ནས་སྙན་ངག་དང་ལྷུག་རྩོམ། དཔྱད་རྩོམ། འབོལ་རྩོམ་
བཅས་བསྡུ་བཞིན་ཡོད་པས། སྐུ་ཉིད་ལ་ཁ་ཕྱོགས་དེ་དང་འབྲེལ་བའི་བརྩམ་ཆོས་རེ་ཟུང་ཡོད་ཚེ་ངེད་རྩོམ་
སྒྲིག་པ་ཚོར་གནང་སྦྱིན་ཡོད་པ་མཁྱེན་ཞེས་ཞུ་བ་ལགས། མཇུག་མཐར་ཐམས་ཅད་སྐུ་ཁམས་བདེ་ཞིང་
བསམ་དོན་ཆོས་བཞིན་གྲུབ་པའི་སྨོན་ལམ་འདེབས། །
བཅས་རྩོམ་སྒྲིག་པས་གུས་ཕུལ།

ལག་བསྟར་རྩོམ་སྒྲིག་པ།
སྒྲུབ་བརྩོན་བསྟན་དར།
གཙང་ཤངས་པདྨ།
རྣམ་རྒྱལ་གྲགས་པ།
ནང་ཁུལ་འགྲེམ་སྤེལ།
